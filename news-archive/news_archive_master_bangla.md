# Economics
 
## Banking
 
## Budget


### ১৮ জুন ২০১৭, কর্মসংস্থানহীন প্রবৃদ্ধির পথে দেশ? প্রথম আলো
    প্রস্তাবিত বাজেট বিষয়ে গতকাল রাজধানীর একটি হোটেলে বেসরকারি গবেষণা প্রতিষ্ঠান সিপিডি আয়োজিত সংলাপে (বাঁ থেকে) ফাহমিদা খাতুন, আকবর আলি খান, দেবপ্রিয় ভট্টাচার্য, আ হ ম মুস্তফা কামাল, রেহমান সোবহান ও মো. আবদুল মান্নান l ছবি: প্রথম আলো
    বেসরকারি বিনিয়োগ আকর্ষণ করাই অর্থনীতির বড় চ্যালেঞ্জ। এখন যে মোট দেশজ উৎপাদনের (জিডিপি) প্রবৃদ্ধি বাড়ছে, তা মূলত সরকারি বিনিয়োগ-নির্ভর। বেসরকারি বিনিয়োগ চাঙা না হওয়ায় কর্মসংস্থানও বাড়ছে না।

    গতকাল শনিবার বেসরকারি গবেষণা প্রতিষ্ঠান সেন্টার ফর পলিসি ডায়ালগ (সিপিডি) আয়োজিত প্রস্তাবিত বাজেট বিশ্লেষণসংক্রান্ত সংলাপে বক্তারা এ কথা বলেন। রাজধানীর লেক শোর হোটেলে এই সংলাপ হয়।

    সংলাপে সিপিডির পক্ষ থেকে উপস্থাপিত মূল প্রবন্ধে বলা হয়, আগামী অর্থবছরে ৭ দশমিক ৪ শতাংশ জিডিপি প্রবৃদ্ধি অর্জনের লক্ষ্য ধরা হয়েছে। এই লক্ষ্য অর্জনে বাড়তি ৬৬ হাজার কোটি টাকার সমপরিমাণ বেসরকারি বিনিয়োগ লাগবে। অন্যদিকে সরকারি বিনিয়োগ দরকার ৫০ হাজার কোটি টাকা। সিপিডি আরও বলেছে, জিডিপির অনুপাতে বেসরকারি বিনিয়োগ বৃদ্ধি না পাওয়ায় কর্মসংস্থানের গতি কমেছে। সর্বশেষ শ্রমশক্তি জরিপ অনুযায়ী প্রতিবছর গড়ে এখন ৪ লাখ ৭০ হাজার নতুন কর্মসংস্থান হচ্ছে।

    সিপিডির চেয়ারম্যান রেহমান সোবহানের সভাপতিত্বে রাজনীতিবিদ, সাবেক আমলা, অর্থনীতিবিদ ও ব্যবসায়ীরা উপস্থিত ছিলেন। রেহমান সোবহান এ সময় বলেন, ‘আমাদের কোনো কর্মসংস্থান নীতি নেই। অথচ এই দেশে মানবসম্পদ হলো বড় শক্তি।’ তাঁর মতে, সরকারি কর্মসংস্থানের ক্ষেত্রে জবাবদিহি ও স্বচ্ছতা থাকা উচিত।

    রেহমান সোবহান আরও বলেন, বাজেট কত বড়, বাস্তবায়ন কতটা হলো—এসব সংখ্যাতাত্ত্বিক অনুশীলন ছাড়া আর কিছুই নয়। বাজেট থেকে মানুষ কতটা সুবিধা পেল, সেটাই বড় কথা। শিক্ষা, স্বাস্থ্য খাতে যে বরাদ্দ দেওয়া হচ্ছে, এর সুবিধা সবার কাছে পৌঁছাচ্ছে কি না, তা দেখতে হবে।

    পরিকল্পনামন্ত্রী আ হ ম মুস্তফা কামাল বলেন, ‘গত পাঁচ বছরে টাকার অঙ্কে কোনো বছরই বেসরকারি বিনিয়োগ কমেনি। আমাদের চেয়ে কম বিনিয়োগ-জিডিপি অনুপাত নিয়ে অনেক দেশ এগিয়েছে। আগামী ৫ বছরে ১ কোটি মানুষ শ্রমবাজারে আসবে, ওই পাঁচ বছরে আমরা ১ কোটি মানুষের কর্মসংস্থান করব।’

    বাজেট সম্পর্কে তিনি বলেন,  সাধারণ মানুষ ক্ষতিগ্রস্ত হয়, এমন কিছু বাজেটে থাকবে না। দুশ্চিন্তার কোনো কারণ নেই।

    অর্থ প্রতিমন্ত্রী মোহাম্মদ আবদুল মান্নান বলেন, ‘গ্রামগঞ্জে বিপুল পরিমাণ বিনিয়োগ হচ্ছে, আমরা তা দেখছি না। কৃষক যে ট্রাক্টর কিনছে, তা-ও একধরনের বিনিয়োগ।’ বাজেটের উচ্চাভিলাষী লক্ষ্য সম্পর্কে তিনি বলেন, ‘আমরা ঝুঁকিবাজ সরকার। হিসাব করেই বাজেটের লক্ষ্যগুলো নির্ধারণ করা হয়েছে।’

    সাবেক বাণিজ্যমন্ত্রী ও বিএনপির নেতা আমীর খসরু মাহমুদ চৌধুরী বলেন, ব্যক্তি খাতের বিনিয়োগ বৃদ্ধির কোনো উদ্যোগ নেই। এ দেশে ব্যবসায় খরচ বেশি, আবার রাজনৈতিক অস্থিরতা আছে। এ অবস্থায় ব্যবসায়ীরা বিনিয়োগে আগ্রহী নন। বর্তমান সরকার মানবসম্পদে বিনিয়োগ না করে মেগা প্রকল্পে বিনিয়োগ করছে। মেগা প্রকল্পে বিনিয়োগের সুবিধা হলো ৮ হাজার কোটি টাকার পদ্মা সেতু ২৮ হাজার কোটি টাকায় উন্নীত হতে পারে। এটি শুধু সরকারি অর্থের অপচয় নয়, দুর্নীতিকেও উৎসাহিত করে।

    অর্থনীতিতে তিন ধরনের সমস্যা আছে বলে মনে করেন সিপিডির বিশেষ ফেলো দেবপ্রিয় ভট্টাচার্য। ভারতের সাবেক প্রধানমন্ত্রী মনমোহন সিংয়ের উদ্ধৃতিকে উদাহরণ দিয়ে তিনি বলেন, ‘বাংলাদেশের অর্থনীতি এখন একটি ইঞ্জিন দিয়ে উড়োজাহাজ চলার মতো অবস্থায় আছে। সরকারি বিনিয়োগ-নির্ভর প্রবৃদ্ধি হচ্ছে। ব্যক্তি খাতের বিনিয়োগ বাড়ছে না। কর্মসংস্থানহীন প্রবৃদ্ধির একটি পরিস্থিতির দিকে যাচ্ছি কি না, সেটা দেখতে হবে। অপর দুটি সমস্যা হলো প্রতিষ্ঠানের সংস্কার ও নীতি সংস্কারের অভাব এবং বাজেট প্রণয়ন ও বাস্তবায়নে অর্থ মন্ত্রণালয়ের সক্ষমতা কম।’

    সংলাপে মূল প্রবন্ধ উপস্থাপন করেন সিপিডির নির্বাহী পরিচালক ফাহমিদা খাতুন। মূল প্রবন্ধে বলা হয়, নতুন মূল্য সংযোজন কর (মূসক) বা ভ্যাট আইনের কারণে মূল্যস্ফীতি বাড়তে পারে। সরবরাহ পর্যায়ে বিদ্যুৎ, গ্যাস, ইন্টারনেট সেবা, রেস্তোরাঁ, ব্র্যান্ডের পোশাক কিনতে খরচ বাড়তে পারে। আমদানি পর্যায়ে জ্বালানি তেল, সৌরবিদ্যুৎ প্যানেলের আমদানি ব্যয় বাড়বে, যা ভোক্তার ওপর পড়বে।

    নতুন মূসক আইন সম্পর্কে সাবেক তত্ত্বাবধায়ক সরকারের অর্থ উপদেষ্টা আকবর আলি খান বলেন, ভ্যাট হলো অত্যন্ত হিসাবনির্ভর ব্যবস্থা। কিন্তু বাংলাদেশের বহু কারখানা অশিক্ষিত লোকদের মাধ্যমে পরিচালিত হয়। তাঁদের ভ্যাটের হিসাব রাখার সক্ষমতা নেই। তিনি বলেন, নিয়মানুযায়ী আবগারি শুল্ক থাকলে ভ্যাট থাকবে না। বাংলাদেশে দুটোই আছে। সরকার আবগারি শুল্ক উঠিয়ে  ব্যাংক সেবার ওপর ভ্যাট বসাতে পারে।

    বাজেট প্রণয়ন পদ্ধতির সমালোচনা করে এই সাবেক অর্থ উপদেষ্টা বলেন, অর্থ মন্ত্রণালয়ের তত্ত্বাবধানে বাজেট তৈরি হয়। সেখানে সাংসদদের কোনো ভূমিকা থাকে না। এটি বাজেটের বড় দুর্বলতা। বাজেট নিয়েও সাংসদেরা খুব বেশি আলোচনা করেন না।

    অনুষ্ঠানটি সঞ্চালনা করেন সিপিডির বিশেষ ফেলো মোস্তাফিজুর রহমান। এ ছাড়া বক্তব্য দেন জাতীয় রাজস্ব বোর্ডের সদস্য জাহাঙ্গীর হোসেন, বিলুপ্ত বেসরকারীকরণ কমিশনের সাবেক চেয়ারম্যান ইনাম আহমেদ চৌধুরী, ঢাকা চেম্বারের সাবেক সভাপতি আসিফ ইব্রাহিম, মেঘনা ব্যাংকের এমডি নুরুল আমিন, গণস্বাস্থ্য কেন্দ্রের প্রতিষ্ঠাতা জাফরুল্লাহ চৌধুরী, সুশাসনের জন্য নাগরিকের সম্পাদক বদিউল আলম মজুমদার, এনবিআরের সাবেক চেয়ারম্যান মোহাম্মদ আবদুল মজিদ প্রমুখ।


### চলতি অর্থবছরের শেষ দুই মাসের রাজস্ব লক্ষ্য ১৯ জুন ২০১৭
    চাই আরও ৪২ হাজার কোটি টাকা
    চলতি অর্থবছরের শেষ দুই মাসে (মে ও জুন) জাতীয় রাজস্ব বোর্ডকে (এনবিআর) ৪২ হাজার ২৪২ কোটি টাকার রাজস্ব আদায় করতে হবে। প্রতি মাসে গড়ে ২১ হাজার কোটি টাকার বেশি চাই এনবিআরের। তা না হলে সংশোধিত বাজেটে অর্থের সরবরাহে টান পড়বে।
    এনবিআর সূত্রে জানা গেছে, চলতি অর্থবছরের প্রথম ১০ মাসে (জুলাই-এপ্রিল) সময়ে ১৪২ হাজার ৭৫৯ কোটি টাকার রাজস্ব আদায় হয়েছে। এর মধ্যে অবশ্য মে মাস শেষ হয়ে গেলেও রাজস্ব আদায়ের তথ্য পাওয়া গেছে গত এপ্রিল পর্যন্ত। এবার এনবিআরের মূল লক্ষ্যমাত্রা ছিল ২ লাখ ৩০ হাজার ১৫২ কোটি টাকা। কিন্তু লক্ষ্য অনুযায়ী রাজস্ব আদায় না হওয়ায় তা সংশোধন করে ১ লাখ ৮৫ হাজার কোটি টাকা করা হয়েছে।
    মূল লক্ষ্য অনুযায়ী, প্রথম ১০ মাসে এনবিআরের ঘাটতি ১৩ হাজার ৬৬০ কোটি টাকা। এনবিআরের লক্ষ্য ছিল ১ লাখ ৫৬ হাজার ৪১৯ কোটি টাকা।
    এনবিআরকে বছরের শুরু থেকেই বিশাল লক্ষ্যের পেছনে ছুটতে হয়েছে। উদাহরণ দিয়ে বলা যেতে পারে, ওয়ানডে বা টি-টোয়েন্টি ক্রিকেটের ব্যাটসম্যানকে বলের সঙ্গে পাল্লা দিয়ে রান তুলতে হয়। এনবিআরের অবস্থা ক্রিকেটের ব্যাটসম্যানের মতো। রানের লক্ষ্য তাড়া করতে গিয়ে বল কমেছে, আস্কিং রান রেট বেড়েছে। লক্ষ্য অনুযায়ী রাজস্ব আদায় হয়নি; কিন্তু সময় কমে এসেছে দ্রুত। রাজস্ব লক্ষ্য থেকে ক্রমে পিছিয়েছে এনবিআর।
    তবু এনবিআরের সফলতা হলো রাজস্ব আদায়ের প্রবৃদ্ধি ২০ শতাংশের মতো হয়েছে। গত অর্থবছরের প্রথম ১০ মাসে ১ লাখ ১৯ হাজার ৩৪৪ কোটি টাকা আদায় হয়েছিল। গতবারের চেয়ে এবার একই সময়ে সাড়ে ২৩ হাজার কোটি টাকা বেশি আদায় হয়েছে।
    আদায় পরিস্থিতি
    জুলাই-এপ্রিল সময়ে স্থানীয় পর্যায় থেকে সবচেয়ে বেশি রাজস্ব আদায় হয়েছে। স্থানীয় পর্যায়ে সাধারণত মূল্য সংযোজন কর (মূসক) বা ভ্যাট, আবগারি শুল্ক, সম্পূরক শুল্ক ও টার্নওভার ট্যাক্স আদায় করা হয়। এ খাতে রাজস্ব আদায় হয়েছে ৫৩ হাজার ৭২২ কোটি টাকা। গতবার একই সময়ে এই খাতে রাজস্ব আদায় হয়েছিল ৪৪ হাজার ৬৩২ কোটি টাকা।
    এরপর বেশি রাজস্ব আদায় হয়েছে আমদানি পর্যায়ে। আমদানি পর্যায়ে আমদানি শুল্ক, মূল্য সংযোজন কর (মূসক), সম্পূরক শুল্ক এবং রপ্তানি শুল্ক আদায় হয়েছে ৪৪ হাজার ৫২০ কোটি টাকা। গত অর্থবছরের একই সময়ে এ খাতে আদায়ের পরিমাণ ৩৬ হাজার ৮০ কোটি টাকা।
    জুলাই-এপ্রিল সময়ে আয়কর, ভ্রমণ করসহ প্রত্যক্ষ কর আদায় হয়েছে ৪৪ হাজার ৫১৬ কোটি টাকা। এর মধ্যে আয়কর হিসেবে আদায় হয়েছে ৪৩ হাজার ৬৪৪ কোটি টাকা। গতবার একই সময়ে ৩৭ হাজার ৮৪৩ কোটি টাকার আয়কর আদায় হয়েছিল।
    আয়কর খাতে রাজস্ব আদায় বৃদ্ধির চেষ্টা করছে এনবিআর। কিন্তু কিছুটা আশঙ্কার বিষয় হলো, ভ্যাট ও আমদানি শুল্কের চেয়ে এবার আয়কর খাতে প্রবৃদ্ধি কম হয়েছে। ১৫ শতাংশের মতো প্রবৃদ্ধি হয়েছে আয়করে।

## price

### চাল
 
#### ২২ ফেব্রুয়ারি ২০১৪, বাজারদর: চালের দাম বাড়তির দিকে
     রাজধানীর নিত্য-পণ্যের বাজারে চালের দাম আবার বাড়তির দিকে। সব ধরনের চালের দাম দুই সপ্তাহের ব্যবধানে কেজিতে এক-দুই টাকা বেড়েছে। এ ছাড়া মূল্যবৃদ্ধির তালিকায় রয়েছে গুঁড়া দুধ, ডিম ও আদা।
     শীতের শাকসবজির দাম আরও কমছে। কমেছে পেঁয়াজ, চিনি, আলু, ডালের দাম। গতকাল শুক্রবার সাপ্তাহিক ছুটির দিনে কারওয়ান বাজার, মহাখালী ও উত্তরার বাজার ঘুরে দামের এই চিত্র পাওয়া গেছে।
     ৩৬ টাকার কমে এক কেজি কোনো ধরনের মোটা চাল পাওয়া যাচ্ছে না। স্বর্ণা চাল ৩৬ থেকে ৩৭ টাকা এবং পারি জাতের চালের কেজি ৩৭ থেকে ৩৮ টাকা। মোটা চালের মূল্যবৃদ্ধিতে নিম্ন আয়ের মানুষের কষ্ট বেড়েছে। আশকোনা হাজিক্যাম্প এলাকার রিকশাচালক হামিদ মিয়া প্রথম আলোকে জানান, এভাবে চালের দাম বাড়তে থাকলে কয়েক দিন পর ভাতের জোগান দিতে ছেলেমেয়েদের পড়াশোনা বাদ দিতে হবে।
     শুধু মোটা চাল নয়, চিকন চালের দামও বাড়তির দিকে। নাজিরশাইল চালের দাম শুরু হয়েছে কেজিপ্রতি ৪৫ টাকায়। কারওয়ান বাজার সূত্রে জানা গেছে, ৬০ টাকার ওপরেও দুই ধরনের নাজিরশাইল বিক্রি হচ্ছে। তবে ৪৯-৫০ টাকা কেজি দরের নাজিরশাইলই বেশি বিক্রি হয়। দুই সপ্তাহের ব্যবধানে নাজিরশাইলের দাম বেড়েছে কেজিতে দুই টাকা। একই সময়ে কেজিতে এক টাকা বেড়ে মানভেদে মিনিকেট চালের কেজি এখন ৪৫ থেকে ৫০ টাকা।
     কারওয়ান বাজারের চাল বিক্রেতা আবদুল হক জানান, পাইকারেরা দাম বাড়িয়ে দেওয়ায় খুচরা পর্যায়ে দাম কমছে না। মার্চের প্রথম সপ্তাহ পর্যন্ত চালের দাম বাড়তি থাকবে।
     এদিকে এক মাসের ব্যবধানে সব ধরনের গুঁড়া দুধের দামও বেড়েছে। ১০ টাকা বেড়ে মার্কস ও ডানো ব্র্যান্ডের ৪০০ গ্রাম প্যাকেটজাত গুঁড়া দুধের দাম যথাক্রমে ২৪০ টাকা ও ২৯০ টাকা। তবে ডিপ্লোমা ও ফ্রেশ ব্র্যান্ডের গুঁড়া দুধের দাম বাড়েনি। এক মাসের ব্যবধানে দেশি ও আমদানি করা আদার দাম কেজিতে ১০ থেকে ১৫ টাকা বেড়েছে। আমদানি করা আদার কেজি ১৩৫ টাকা এবং দেশি আদা ১০০ থেকে ১১০ টাকা। এ ছাড়া দুই সপ্তাহের ব্যবধানে ফার্মের মুরগির ডিমের দাম হালিপ্রতি এক-দুই টাকা বেড়ে ২৯-৩০ টাকায় বিক্রি হচ্ছে।
     অবশ্য প্রায় সব ধরনের সবজির দাম কেজিতে পাঁচ থেকে ১৫ টাকা পর্যন্ত কমেছে। বাজার ঘুরে দেখা গেছে, এক কেজি টমেটো মানভেদে ১২ থেকে ২০ টাকায় বিক্রি হচ্ছে। কেজিপ্রতি শিম ২০-২৫ টাকা, মুলা ২০ টাকা, গাজর ২০-২২ টাকা, লালশাক ২৫ থেকে ৩০ টাকা, পালংশাক ২০ থেকে ২৫ টাকায় বিক্রি হচ্ছে। মাঝারি একটি লাউ মিলছে ৪৫ থেকে ৫০ টাকায়। মাঝারি আকারের মিষ্টিকুমড়া ৬০ থেকে ৬৫ টাকা।
     কিন্তু আলুর দাম ক্রমেই কমছে। এক মাসের ব্যবধানে কেজিতে কমেছে দুই থেকে পাঁচ টাকা কমেছে। এখন প্রতি পাল্লা (পাঁচ কেজি) আলুর দাম ৪০ থেকে ৫০ টাকার মধ্যে। পেঁয়াজের দামও কমেছে। দেশি ও আমদানি করা পেঁয়াজের দাম ২০ থেকে ২৫ টাকায় মিলছে। কয়েক মাস আগে পেঁয়াজের কেজি ১০০ টাকা ছাড়িয়েছিল।
     মাছ ও গরু-খাসির মাংসের দাম প্রায় অপরিবর্তিত রয়েছে। তবে ব্রয়লার মুরগির দাম কেজিতে পাঁচ টাকা বেড়ে ১৪০ টাকায় বিক্রি হচ্ছে। বেড়েছে দেশি মুরগির দামও। বনভোজন, বিয়েসহ বিভিন্ন অনুষ্ঠানে চাহিদা বৃদ্ধিই এর কারণ বলে ব্যবসায়ীরা জানান।
 
#### ০৮ অক্টোবর ২০১৫, চালের দাম বেড়েছে নওগাঁয়
     দেশের অন্যতম বৃহৎ চালের মোকাম নওগাঁয় এক সপ্তাহে বস্তাপ্রতি চালের দাম ১০০ থেকে ২২০ টাকা পর্যন্ত বেড়েছে।
     আড়তদারদের দাবি, বোরো মৌসুম শেষ হওয়ায় ধানের বাজারদর বেড়েছে। এ কারণে চালের দাম বাড়ানো হয়েছে।
     তবে স্থানীয় চাল ব্যবসায়ীদের অভিযোগ, ঢাকার বড় চাল ব্যবসায়ীরা সিন্ডিকেট করে দাম বাড়াচ্ছেন। ফলে দেশের অন্য মোকামে দাম বেড়েছে। এই খবর পেয়ে নওগাঁয় চালের দাম বাড়ানো হয়েছে।
     জেলার মোটা ও চিকন চালের সবচেয়ে বড় মোকাম খাস নওগাঁ ও পার নওগাঁ বাজার। এ দুটি বাজারের সাত-আটজন ব্যবসায়ীর সঙ্গে কথা বলে জানা যায়, গত সপ্তাহে বাজারে মোটা জাতের স্বর্ণা, গুটি স্বর্ণা ও পারিজা জাতের শর্টার চাল (অটো মিলে প্রস্তুত) প্রতি ৫০ কেজি বস্তা বিক্রি হয়েছে ১ হাজার ৫০০ থেকে ১ হাজার ৬০০ টাকায়। চিকন জাতের মিনিকেট, নাজির, জিরাশাইল ও পাইজাম জাতের শর্টার চাল প্রতি ৫০ কেজি বস্তা বিক্রি হয়েছে ১ হাজার ৮০০ থেকে ১ হাজার ৯০০ টাকায়।
     কিন্তু ঈদের পর কয়েক দিন ধরে এ দুই বাজারে মোটা চাল বিক্রি হয়েছে ১ হাজার ৭০০ থেকে ১ হাজার ৮০০ টাকা পর্যন্ত। চিকন চাল ১৫০ থেকে ২০০ বেড়ে দুই হাজার টাকা পর্যন্ত বিক্রি হয়েছে।
     ব্যবসায়ীরা অভিযোগ করেন, ঢাকার সিন্ডিকেট ব্যবসায়ীরা বেশি দামে চাল কিনছেন। এ ছাড়া বাজারে শুকনো ধানের দাম বেড়ে যাওয়ায় চালের দামও বাড়ানো হয়েছে।
     পার নওগাঁর চাল ব্যবসায়ী সন্দীপ সাহা বলেন, পর্যাপ্ত মজুত থাকা সত্ত্বেও দেশের অন্য মোকামে চালের দাম বাড়ার খবর পেয়ে নওগাঁর চাল ব্যবসায়ীরাও দাম বাড়িয়ে দিয়েছেন।
     নওগাঁ আড়তদার মালিক গ্রুপের সাধারণ সম্পাদক নিরোধ বরণ সাহা বলেন, ‘বাজারে বর্তমানে ধানের দাম তুলনামূলকভাবে অনেক বেশি। মিল মালিকেরাও বেশি দামে ধান সংগ্রহ করছেন। এ কারণে চালের দাম বাড়ছে। দেশের অন্য মোকামগুলোতেও চালের দাম বেড়েছে।’
     নওগাঁ মৌ অ্যাগ্রো অ্যারোমেটিক অটোমেটিক রাইস মিলের পরিচালক ইফতেখারুল ইসলাম বলেন, চিকন জাতের জিরা, মিনিকেটসহ কিছু জাতের ধানের আবাদ বছরে একবারই হয়ে থাকে। তাই এ সময় ওই সব জাতের ধান বাজারে পাওয়া দুষ্কর হয়ে পড়ে। বোরো মৌসুমের প্রায় পুরো সময় সব ধরনের চালের বাজারদর স্থিতিশীল ছিল। কিন্তু ঈদের সপ্তাহ খানেক আগে থেকে হাটে ধানের দাম বেড়ে যাওয়ায় চালের দামও বৃদ্ধি পেতে শুরু করেছে।
     নওগাঁ জেলা চালকল মালিক গ্রুপের সাধারণ সম্পাদক ফরহাদ চোকদার বলেন, সরকারি গুদামে চাল সরবরাহ কার্যক্রম প্রায় শেষের দিকে। তাই ধান-চালের দাম বাজারে কিছুটা ওঠানামা হওয়াটা স্বাভাবিক। এ ছাড়া কৃষকের গোলায় মজুত রাখা চিকন জাতের ধান প্রায় শেষ দিকে। তাই আগামী কয়েক দিনের মধ্যে চিকন চালের বাজার দর আরও বৃদ্ধির সম্ভাবনা রয়েছে।
   
#### ২৩ জানুয়ারি ২০১৪,পরিবহন খরচ কমলেও কমেনি চালের দাম
    ১৮-দলীয় জোটের টানা অবরোধ কর্মসূচি স্থগিতের পর কমে এসেছে পণ্য পরিবহনের ব্যয়। কিন্তু তার পরও বাজারে চালের দাম কমেনি। যে কারণে নিম্ন আয়ের মানুষজনকে বাড়তি দামে চাল কিনতে এখনো হিমশিম খেতে হচ্ছে।
    চট্টগ্রামের পাইকারি ও খুচরা বাজার ঘুরে জানা যায়, গত এক মাসে চালের দাম কমেনি। বরং কোনো কোনো চালের দাম কেজিপ্রতি দু-এক টাকা বেড়েছে।
    গতকাল বুধবার প্রতি কেজি মোটা চাল ইরি ও স্বর্ণা পাইকারি বাজারে ৩৪ টাকা ও খুচরা বাজারে ৩৮ টাকায় বিক্রি হয়েছে। পারিজা চালের পাইকারি দর ছিল কেজিপ্রতি ৩৬-৩৭ টাকা, যা খুচরা বাজারে ছিল ৩৮-৪০ টাকা। মাঝারি ও সরু চালের মধ্যে মিনিকেটের পাইকারি দাম ছিল ৪২-৪৪ টাকা, যা খুচরা বাজারে বিক্রি হয়েছে ৪৫-৪৮ টাকায়। জিরাশাইল পাইকারি বাজারে ৪৬-৪৮ টাকা আর খুচরায় ৪৮ থেকে ৫২ টাকা দরে বিক্রি হয়েছে। এ ছাড়া মান ভেদে নাজিরশাইল পাইকারি বাজারে ৫০-৫২ টাকায় ও খুচরা ৫২-৫৮ টাকায় বিক্রি হয়েছে।
    স্থানীয় ব্যবসায়ীরা বলছেন, পুরোনো চালের চাহিদা বৃদ্ধি পাওয়ায় মোকামে দাম বেড়েছে।
    চট্টগ্রামে চাল আসে প্রধানত নওগাঁ, দিনাজপুর, রাজশাহী, হবিগঞ্জ ও ব্রাহ্মণবাড়িয়া থেকে। ব্যবসায়ীরা জানান, টানা অবরোধের সময়ে
    প্রতি কেজি চাল পরিবহনে খরচ পড়ত চার টাকা। সেটি এখন এক থেকে দেড় টাকায় নেমে এসেছে। সেই হিসাবে চালের দাম কেজিতে দুই থেকে তিন টাকা কমার কথা। পরিবহনের খরচ কমে যাওয়ায় চালের দাম কমবে বলে আশা করা হলেও সেটি হয়নি।
    দাম না কমা প্রসঙ্গে চট্টগ্রাম চাক্তাই ধান-চাল ব্যবসায়ী সমিতির সাধারণ সম্পাদক ওমর আজম প্রথম আলোকে বলেন, পরিবহনের খরচ কমায় কিছুদিন আগে কোনো কোনো চালের দাম কমেছিল। কিন্তু হঠাৎ করেই বড় মোকামগুলোতে চালের দাম বেড়ে গেছে। ফলে গত এক সপ্তাহ ধরে পাইকারি ব্যবসায়ীদের বেশি দামে চাল কিনতে হচ্ছে।
    ওমর আজম আরও জানান, এখনো নতুন চালের চাহিদা কম। সে জন্য দাম বেশি হলেও ব্যবসায়ীরা পুরোনো চালই বিক্রি করছেন।
    তবে কোনো কোনো ব্যবসায়ী দাবি করেন, গত মাসের তুলনায় প্রতি বস্তা চালের দাম ১০০ টাকা পর্যন্ত কমেছে। কিন্তু খুচরা বাজার ঘুরে এর প্রভাব দেখা যায়নি। মো. খোরশেদ নামের একজন খুচরা বিক্রেতা জানান, পারিজা নামের মোটা চালের প্রতি বস্তা গত মাসের তুলনায় তাঁকে ৫০ টাকা বেশি দামে কিনতে হয়েছে।
    আবার পাহাড়তলীর একজন চাল ব্যবসায়ী বলেন, কিছুদিন পরেই বাজারে নতুন চালের বিক্রি বেড়ে যাবে। তখন চালের দাম কমবে।
    © স্বত্ব প্রথম আলো ১৯৯৮ - ২০১৭
   #### ০৩ জানুয়ারি ২০১৬: চালের দাম বাড়াল পাটের বস্তা!
    ঢাকার বাজারগুলোতে নানা ধরনের নতুন সবজি বিক্রি হচ্ছে। ছবিটি গতকাল নিউমার্কেট কাঁচাবাজার থেকে তোলা  প্রথম আলোপাটের বস্তায় বাজারজাত করা বাধ্যতামূলক করায় চালের দাম বেড়ে গেছে। মণপ্রতি চালের দাম ৬০ থেকে ৮০ টাকা বেড়েছে। দুই সপ্তাহের ব্যবধানে খুচরা পর্যায়ে ভোক্তাকে সব ধরনের চালে কেজিপ্রতি দেড় থেকে দুই টাকা পর্যন্ত বাড়তি দাম গুনতে হচ্ছে।
    ভালো মানের নাজিরশাইল এখন বিক্রি হচ্ছে কেজিপ্রতি ৪৮-৫০ টাকায়। আর মানভেদে মিনিকেটের দাম ৪৩ থেকে ৪৬ টাকা। মোটা চালের দাম কিনতে খরচ হচ্ছে কেজিপ্রতি ৩২ থেকে ৩৪ টাকা। এ ছিল গতকাল শনিবারের রাজধানীর চালের বাজারের চিত্র।
    গত ডিসেম্বর মাস থেকে চাল বাজারজাতকরণে প্লাস্টিকের বদলে পাটের বস্তা ব্যবহার বাধ্যতামূলক করা হয়েছে। এখন বাজারে এর প্রভাব পড়ছে।
    পাইকারি পর্যায় সূত্রে জানা গেছে, এক মণ চাল ধারণের জন্য একটি পাটের বস্তার দাম ৭০ টাকা। আর একই পরিমাণের জন্য প্লাস্টিকের বস্তার দাম ৩০ টাকা। পাটের বস্তা ব্যবহারের কারণে কার্যত মণপ্রতি চালের দাম বাড়ার কথা ছিল ৪০ টাকা। কিন্তু বেড়েছে এর দ্বিগুণ। পাইকারি ও খুচরা—উভয় পর্যায়ে বাড়তি দাম রাখা হচ্ছে।
    এ বিষয়ে জানতে চাইলে রাজধানীর বাদামতলী ও বাবুবাজার চাল আড়ত মালিক সমিতির সাধারণ সম্পাদক মোহাম্মদ নিজামউদ্দিন প্রথম আলোকে বলেন, ‘মিল পর্যায়ে বস্তার জন্য বাড়তি ৪০ টাকা দাম রাখা হচ্ছে। আমরা এর বেশি বাড়তি টাকা রাখছি না। শুধু বস্তার বাড়তি দামই রাখছি।’
    তবে কারওয়ান বাজারের বাহার জেনারেল স্টোরের স্বত্বাধিকারী ফারুক হোসেন প্রথম আলোর কাছে দাবি করেছেন, পাইকারি পর্যায়েই ৬০ থেকে ৮০ টাকা বেশি রাখা হচ্ছে। ভোক্তা পর্যায়ে কোনো বাড়তি দাম রাখা হচ্ছে না।
    পাইকারি পর্যায়ে যা–ই হোক না কেন, শেষ পর্যন্ত ভোক্তাকেই এ বাড়তি দাম গুনতে হচ্ছে। জানা গেছে, এক মণ ওজনের ভালো মানের নাজিরশাইল চালের দাম খুচরা পর্যায়ে ২৪৮০ থেকে ২৫০০ টাকা। আর মোটা চাল ১৩০০ থেকে ১৪০০ টাকার মধ্যে বিক্রি হচ্ছে।
    উত্তরা সরকারি কর্মকর্তা তাপস চন্দ্র বোস গতকাল প্রথম আলোকে জানান, এ মাসে এক মণ চাল কিনতে গিয়ে বস্তার মূল্য বৃদ্ধির অজুহাতে বিক্রেতাকে বাড়তি ৮০ টাকা দিতে হয়েছে।
    কিন্তু সরকারি হিসাবে, পাটের বস্তার চালের দাম বাড়ার বিষয়টি স্বীকার করা হয়নি। ট্রেডিং করপোরেশন অব বাংলাদেশের (টিসিবি) গতকালের বাজারদরে দেখা গেছে, এক মাসের ব্যবধানে নাজিরশাইল, মিনিকেট, পাইজাম ও স্বর্ণা (মোটা চাল) কোনোটির দাম বাড়েনি।
    উত্তরায় শাকসবজির দাম কম: রাজধানীর প্রধান বাজার কারওয়ান বাজারের চেয়ে উত্তরার বাজারগুলোতে শাকসবজির দাম একটু কম। খুচরা পর্যায়ে দুই বাজারের মধ্যে শীতের শাকসবজির দাম কেজিপ্রতি ৫ থেকে ১০ টাকা কম। সরেজমিনে ঘুরে দামের এ পার্থক্য দেখা গেছে। উত্তরা এলাকার আশপাশেই শাকসবজির চাষ হয়, সেখান থেকেই প্রতিদিন এখানে সবজি আসে। তাই পরিবহন ব্যয় কিছুটা কম পড়ে বিক্রেতার।
    উত্তরার কুশল সেন্টার ও আশকোনার হাজি ক্যাম্প বাজার ঘুরে দেখা গেছে, বিভিন্ন জাতের এক কেজি শিম বিক্রি হচ্ছে ২০ থেকে ৩০ টাকা। মাঝারি আকারের এক জোড়া ফুলকপি মিলছে ৪০ টাকায়। ৩৫ থেকে ৪০ টাকার মধ্যেই এক কেজি টমেটো পাওয়া যাচ্ছে।
    এ ছাড়া মাঝারি আকারের একটি বাঁধাকপি ২০-৩০ টাকা, লাউ ৫০-৬০ টাকা, মিষ্টিকুমড়া ৪৫-৫০ টাকায় পাওয়া যাচ্ছে। এক কেজি মুলা ৩৫-৪০ টাকায় বিক্রি হচ্ছে। এ ছাড়া ২৫০ গ্রাম কাঁচা মরিচের দাম ১০-১২ টাকা। একই পরিমাণ ধনেপাতার দাম ১০ টাকা।
    এদিকে বিভিন্ন মানের ডালের দাম কেজিতে ৫-৬ টাকা করে বেড়েছে। মোটা ডাল এখন কেজিপ্রতি ১০৫ টাকায় বেচাকেনা হচ্ছে। আর ভালো মানের ডালের দাম ১৪০-১৪৫ টাকা। দুই সপ্তাহের ব্যবধানে ৪-৫ টাকা কমে এক কেজি দেশি ও আমদানি করা পেঁয়াজ বিক্রি হচ্ছে যথাক্রমে ৩০-৩২ টাকা ও ২৮-৩০ টাকা। এক সপ্তাহের মধ্যে তেল, আলু, রসুন, আদা, ময়দার দাম খুব বেশি ওঠানামা করেনি।
  #### ০৪ মে ২০১৬, চালের দাম কমায় মূল্যস্ফীতি কমেছে
    চালের দাম কমায় এপ্রিল মাসে সার্বিক মূল্যস্ফীতি আরও কমেছে। মাসওয়ারি ভিত্তিতে সর্বশেষ গত এপ্রিল মাসে সার্বিক মূল্যস্ফীতি ৫ দশমিক ৬১ শতাংশ হয়েছে। গত মার্চ ও ফেব্রুয়ারিতে এই হার ছিল যথাক্রমে ৫ দশমিক ৬৫ এবং ৫ দশমিক ৬২ শতাংশ। এতে তিন মাস ধরে মূল্যস্ফীতি ৬ শতাংশের নিচে থাকল।
    বাংলাদেশ পরিসংখ্যান ব্যুরোর (বিবিএস) সর্বশেষ মূল্যস্ফীতি ও জাতীয় মজুরি সূচক হিসাবে এ তথ্য পাওয়া গেছে। গতকাল মঙ্গলবার জাতীয় অর্থনৈতিক পরিষদের নির্বাহী কমিটির (একনেক) সভা শেষে পরিকল্পনামন্ত্রী আ হ ম মুস্তফা কামাল মূল্যস্ফীতির হালনাগাদ পরিস্থিতি তুলে ধরেন।
    পরিকল্পনামন্ত্রী সাংবাদিকদের বলেন, গত মাসে চালের দাম কমেছে। এটাই মূল্যস্ফীতি কমার মূল কারণ।
    চলতি অর্থবছরের বাজেট ঘোষণার সময় অর্থমন্ত্রী আবুল মাল আবদুল মুহিত গড় মূল্যস্ফীতি ৬ শতাংশের মধ্যে রাখার লক্ষ্য নির্ধারণ করেছিলেন। অর্থবছরের প্রথম ১০ মাস (জুলাই-এপ্রিল) পর্যন্ত গড় মূল্যস্ফীতি ৬ দশমিক ০০৮ শতাংশে নেমে এসেছে। গত বছরের জুলাই মাসে মূল্যস্ফীতি ছিল ৬ দশমিক ৩৬ শতাংশ। এরপর মূল্যস্ফীতি কমতে কমতে ফেব্রুয়ারি মাসে ৫ দশমিক ৬২ শতাংশ হয়। ৪০ মাসের মধ্যে প্রথমবারের মতো মূল্যস্ফীতি ৬ শতাংশের নিচে নামে। সেই ধারাবাহিকতা এখনো আছে।
    এপ্রিল মাসের মূল্যস্ফীতি পরিস্থিতি বিশ্লেষণ করে বিবিএস আরও বলছে, ডাল, মাছ-মাংস, মসলা ও তামাকজাতীয় পণ্যের দাম মার্চ মাসের তুলনায় এপ্রিল মাসে বেড়েছে দশমিক শূন্য ৭ শতাংশ। একই সময়ে পরিধেয় বস্ত্র, বিদ্যুৎ ও জ্বালানি, বাড়িভাড়া, আসবাব ও গৃহস্থালি, চিকিৎসাসেবা, পরিবহন, শিক্ষা উপকরণসহ বিভিন্ন পণ্য ও সেবার দাম বেড়েছে দশমিক শূন্য ৩ শতাংশ।
    বিবিএসের হিসাবে, এপ্রিল মাসে খাদ্য ও খাদ্যবহির্ভূত উভয় খাতে মূল্যস্ফীতি কমেছে। এ মাসে খাদ্য খাতে মূল্যস্ফীতি হয়েছে ৩ দশমিক ৮৪ শতাংশ। মার্চ মাসে এ হার ছিল ৩ দশমিক ৮৯ শতাংশ। অন্যদিকে খাদ্যবহির্ভূত খাতে এপ্রিল মাসে মূল্যস্ফীতি হয়েছে ৮ দশমিক ৩৪ শতাংশ। মার্চ মাসে এ হার ছিল ৮ দশমিক ৩৬ শতাংশ।
    বিবিএসের প্রকাশিত তথ্য-উপাত্ত বিশ্লেষণ করলে দেখা যায়, এপ্রিল মাসে গ্রামের চেয়ে শহরের মানুষের ওপর মূল্যস্ফীতির চাপ বেশি। এপ্রিল মাসে শহরে সার্বিক মূল্যস্ফীতি ছিল ৭ দশমিক ২২ শতাংশ; গ্রামে ছিল এ হার ৪ দশমিক ৭৫ শতাংশ। তবে এ চাপ মার্চ মাসের চেয়ে কম।
    এদিকে মানুষের মজুরি বৃদ্ধির হার কিছুটা বেড়েছে। বিবিএসের জাতীয় মজুরি হার সূচকে দেখা গেছে, মার্চ মাসে মজুরি বৃদ্ধির হার ছিল ৫ দশমিক ৯৩ শতাংশ। এপ্রিল মাসে এর হার কিছুটা বেড়ে দাঁড়ায় ৬ দশমিক ১৩ শতাংশে। মজুরি বৃদ্ধির হার কমলেও তা মূল্যস্ফীতির ওপর প্রভাব পড়ছে না। কেননা, সার্বিক মূল্যস্ফীতির চেয়ে মজুরি বৃদ্ধির হার বেশি। এটি মানুষের ক্রয়ক্ষমতার সক্ষমতা নির্দেশক বলে বিসিএস জানায়।
    © স্বত্ব প্রথম আলো ১৯৯৮ - ২০১৭

  #### ২৪ জুলাই ২০১৬,চালের দাম বেড়েছে
     রাজধানীর বাজারে প্রায় সব ধরনের চালের দাম বেড়েছে। সরু ও মাঝারি চালের তুলনায় বেশি বেড়েছে মোটা চালের দাম। রাজধানীর বাজারে এক বস্তা (৫০ কেজি) মোটা চাল কিনতে গেলে এখন গ্রাহকদের ১০০ টাকা বেশি দিতে হবে। অন্যদিকে সরু চাল কিনলে বাড়তি গুনতে হবে বস্তায় ৬০ থেকে ৭০ টাকা।

     এদিকে বাজারে বাড়তি দাম লিখে প্যাকেটজাত চিনি ছেড়েছে এক কোম্পানি। তারা মোড়কে নতুন খুচরা সর্বোচ্চ মূল্য লিখেছে কেজিপ্রতি ৭৫ টাকা।

     চাল ও চিনি ছাড়া গত এক সপ্তাহে কাঁচাবাজারে সবজির মধ্যে বেগুনের দর কিছুটা বেড়েছে। স্থিতিশীল আছে ভোজ্যতেল, আটা, ময়দা, ডাল, ব্রয়লার মুরগি, ডিম, গরুর মাংসসহ অন্যান্য পণ্যের দাম।

     রাজধানীর মহাখালী সিটি করপোরেশনের বাজারে গতকাল শনিবার প্রতি কেজি গুটি জাতের মোটা চাল প্রতি বস্তা ১ হাজার ৪০০ টাকা থেকে ১ হাজার ৪৫০ টাকা দরে বিক্রি করতে দেখা গেছে। কেজিপ্রতি দর দাঁড়াচ্ছে ২৮ থেকে ২৯ টাকা। অন্যদিকে বিআর-২৮ জাতের মাঝারি সরু আকারের চাল মিলছে মানভেদে ১ হাজার ৭০০ থেকে ১ হাজার ৮০০ টাকা দরে। এতে কেজি পড়ছে ৩৪ থেকে ৩৬ টাকা।

     সরু আকারের দুটি জনপ্রিয় জাতের চাল; মিনিকেট মিলছে মানভেদে কেজিপ্রতি ৪৪ থেকে ৪৮ টাকা দরে এবং কেজিপ্রতি ৪৬ থেকে ৫০ টাকা দরে কেনা যাচ্ছে নাজিরশাইল চাল।

     জানতে চাইলে বাজারের মৌসুমি ট্রেডার্সের বিক্রেতা মোজাম্মেল হক প্রথম আলোকে বলেন, মোটা চালের দাম কেজিতে ২ টাকার মতো বেড়েছে। অন্যান্য চালের দাম বেড়েছে দেড় টাকার কাছাকাছি।

     কারওয়ান বাজারের চাটখিল ট্রেডার্সের একজন বিক্রেতাও মোটা চালের দাম বেশি হারে বৃদ্ধি পেয়েছে বলে জানান। তিনি বলেন, সরকার ৩২ টাকা দরে মোটা চাল কিনছে। এ কারণে এই চালের দাম বেশি হারে বেড়েছে।

     চলতি অর্থবছরের বাজেটে চাল আমদানির ওপর শুল্কহার ১০ শতাংশ থেকে বাড়িয়ে ২৫ শতাংশ করেছে সরকার। এতে চাল আমদানি বন্ধ হয়েছে জানিয়ে বাংলাদেশ অটো-মেজর অ্যান্ড হাসকিং মিল ওনার্স অ্যাসোসিয়েশনের সভাপতি মো. আবদুর রশিদ প্রথম আলোকে বলেন, চালের দাম এখন স্বাভাবিকই আছে। এ বছর ধানের দাম ভালো পেয়েছেন কৃষকেরা। এ ছাড়া এখন মৌসুমের শেষ দিক হওয়ায় চালের দাম কিছুটা বৃদ্ধি অস্বাভাবিক নয়। পাশাপাশি বৃষ্টির কারণে চালের উৎপাদনও কিছুটা ব্যাহত হচ্ছে।

     ঈদের পরে বাজারে চিনি বিক্রি হচ্ছে ৭২ থেকে ৭৫ টাকা কেজি দরে। গত সপ্তাহে নতুন করে দাম বাড়েনি। তবে প্যাকেটজাত চিনির সর্বোচ্চ খুচরা দাম ৭৫ টাকা নির্ধারণ করে বাজারে ছেড়েছে সিটি গ্রুপ। যদিও আগে থেকেই এ চিনি ৭৫ টাকা দরে বিক্রি হচ্ছিল বলে জানান বিক্রেতারা।

     মহাখালী বাজারের খুচরা বিক্রেতা গিয়াস উদ্দিন প্রথম আলোকে বলেন, এর আগে মোড়কে উল্লিখিত দর ছিল ৬৫ টাকা। কিন্তু কেনা বেশি পড়ত। এখন কেনা পড়ছে ৭২ টাকা, বিক্রি হচ্ছে ৭৫ টাকা দরে। তবে তিনি জানান, অন্য কোনো কোম্পানির প্যাকেটজাত চিনি মিলছে না।

     কারওয়ান বাজারে বিভিন্ন ধরনের সবজি ৩৫ থেকে ৫০ টাকার মধ্যে মিলছে। তবে বেড়েছে বেগুনের দর। ভালো মানের লম্বা ও গোল লাল বেগুন কেজিপ্রতি ১০ টাকা বৃদ্ধি পেয়ে ৬০ টাকা দরে বিক্রি হচ্ছে বলে জানান বিক্রেতারা।

     বাজারভেদে ব্রয়লার মুরগি কেজিপ্রতি ১৪০ থেকে ১৫৫ টাকা, গরুর মাংস ৪২০ থেকে ৪৩০ টাকা ও ডিম হালিপ্রতি ৩২ থেকে ৩৩ টাকা দরে মিলছে। মাছবাজারে চাষের কই আকারভেদে ১৮০ থেকে ২০০ টাকা, পাঙাশ ১৩০ থেকে ১৫০ টাকা ও তেলাপিয়া ১৫০ থেকে ২০০ টাকা কেজি দরে পাওয়া যাচ্ছে।

     মহাখালী বাজারের ইলিশ মাছ বিক্রেতা মো. কাওসার বলেন, এক সপ্তাহ আগের তুলনায় বাজারে ইলিশের সরবরাহ কিছুটা বেশি। তবে দাম আগের মতোই আছে। আধা কেজির কাছাকাছি ওজনের একেকটি ইলিশ ৫৫০ টাকা ও ৮০০ গ্রামের কাছাকাছি ওজনের একেকটি ইলিশ ৭৫০ থেকে ৮০০ টাকা দরে বিক্রি হচ্ছে বলে জানান তিনি।
     © স্বত্ব প্রথম আলো ১৯৯৮ - ২০১৭
 
#### ২৭ আগস্ট ২০১৬, জয়পুরহাটে চালের দাম বেড়েছে কেজিপ্রতি চার–পাঁচ টাকা
    জয়পুরহাটের বিভিন্ন হাটবাজারে গত কয়েক দিনে চালের দাম কেজিপ্রতি ৪-৫ টাকা করে বেড়েছে। চালের দাম বেড়ে যাওয়ায় কষ্ট বেড়ে গেছে খেটে খাওয়া স্বল্প আয়ের মানুষের। অসময়ে সরকারের চাল ক্রয়ের সিদ্ধান্তে হাটবাজারে ধান সরবরাহ কমে যাওয়ায় দাম বেড়েছে বলে মনে করছেন মিল মালিক ও চাতাল ব্যবসায়ীরা।
    মাত্র ২০ দিন আগেও জয়পুরহাটে মোটা চাল প্রতি কেজি ২২ থেকে ২৪ টাকায় বিক্রি হয়েছে। সেই চাল এখন ২৭ থেকে ২৮ টাকায় বিক্রি হচ্ছে। বি আর–২৮ চাল কেজিপ্রতি ৫ টাকা বেড়ে ৩৯ টাকা হয়েছে। মিনিকেট, কাটারিভোগ, জিরাশালের মতো চিকন চাল কেজিপ্রতি ৪-৫ টাকা করে বেড়েছে। খুচরা ব্যবসায়ীদের দাবি, মোকামের মহাজনদের কাছ থেকে তাঁরাই বেশি দামে চাল কিনতে বাধ্য হচ্ছেন। তারপর নিজেরা কেজিপ্রতি এক থেকে দেড় টাকা লাভ রেখে বিক্রি করছেন।
    শহরের সাহেব বাজারের খুচরা চাল বিক্রেতা রাকিব চাল ঘরের মালিক ফারুক হোসেন গতকাল শুক্রবার বলেন, নওগাঁর মোকাম থেকে তাঁরা বেশি দামে চাল কিনে কেজিপ্রতি এক–দেড় টাকা লাভে বিক্রি করছেন। তিনি বলেন, তুলনামূলকভাবে মোটা চালের প্রকারভেদে ৪-৫ টাকা করে কেজিপ্রতি দাম বেড়েছে। চিকন জাতের চালও কেজিপ্রতি ৪-৫ টাকা করে দাম বেড়েছে।
    চাল কিনতে আসা জয়পুরহাট শহরের পরিচ্ছন্নতাকর্মী টুলটুল বলেন, ১৫-১৬ দিন আগেও যে চাল তিনি ২৮ টাকা কেজি করে কিনেছেন, সেই চাল এখন ৩৩ টাকা করে কিনতে হচ্ছে।
    শহরের আমতলী এলাকার পাইকারি চাল ব্যবসায়ী নজরুল ইসলাম বলেন, মোটা ও চিকন সব ধরনের চালের দামই বেড়েছে। তবে প্রকারভেদে তা কেজিপ্রতি ৪ থেকে ৬ টাকা করে বেড়েছে। বাজারে চালের আমদানি কম। গ্রামের কিছু ক্ষুদ্র ব্যবসায়ী বাজার থেকে ধান কিনে বাড়িতে চাল তৈরি করে বিক্রি করতেন। কিন্তু ধানের দাম বেশি হওয়ায় তাঁরা আর চাল করছেন না। মহাজনের কাছেও দাম বেশি।
    কালাই উপজেলার পাঁচশিরা বাজারের ফিরোজা অটোরাইস মিলের মালিক আবদুল বারী বলেন, সরকার এবার বোরো ধান আগে কিনেছে। পরে চাল কেনা শুরু করেছে। আর যে সময়ে চাল কেনা শুরু করেছে সরকার, তখন বাজারে ধানের আমদানি একেবারে কম। ধানের বাজারও এখন চড়া। চুক্তিবদ্ধ মিল মালিকেরা একযোগে বাজারে ধান কিনতে নামায় দাম বেড়ে গেছে। এ ছাড়া আগে সরকার মে-জুন মাসে বোরো চাল কিনত। এবার আগস্ট মাসে চাল কেনা শুরু হয়েছে বলে মিল মালিকেরা জানান।
    ধান ব্যবসায়ী দিলীপ সেন বলেন, বাজারে ধানের আমদানি নেই। বাজারে মোটা ধান ৪০ কেজির দাম ৮২০ থেকে ৮৫০ টাকা। আর ৪০ কেজি চিকন জাতের ধান ৯০০ থেকে ৯৫০ টাকা দরে বিক্রি হচ্ছে।
    জয়পুরহাট জেলা খাদ্য নিয়ন্ত্রক কার্যালয় সূত্রে জানা গেছে, জেলায় এ মৌসুমে বোরো ধান কেনা হয়েছে ১৪ হাজার ৭০ মেট্রিক টন। আর চাল কেনার লক্ষ্যমাত্রা নির্ধারণ করা হয়েছে ৯ হাজার ১৬৬ মেট্রিক টন। চাল সরবরাহের জন্য জেলার ৫২০ জন মিল মালিক চুক্তি করেছেন।
    জয়পুরহাট জেলা খাদ্য নিয়ন্ত্রক ইকবাল বাহার চৌধুরী বলেন, ধান আর চাল একসঙ্গে কেনা সম্ভব হয় না। বোরো ধান কেনার পর আগস্ট মাস থেকে শুরু করে ১৫ সেপ্টেম্বর পর্যন্ত চাল কেনা হবে। চুক্তিবদ্ধ মিল মালিকেরা চাল সরবরাহ করতে শুরু করেছেন।
    বাংলাদেশ অটো মেজর অ্যান্ড হাসকিং মিল মালিক সমিতির কেন্দ্রীয় সাধারণ সম্পাদক কে এম লায়েক আলী ধান-চালের মূল্যবৃদ্ধি প্রসঙ্গে বলেন, অসময়ে সরকারের চাল কেনা, কৃষকের কাছে ধান না থাকা, চুক্তিবদ্ধ মিলাররা একসঙ্গে বাজারে ধান কিনতে নামায় ধানের দাম বেড়েছে। এতে চালের দামও বেড়ে গেছে। বোরো মৌসুমের শুরুতে সরকারিভাবে চাল কেনা শুরু হলে চালের বাজার হয়তো স্থিতিশীল থাকত।
    © স্বত্ব প্রথম আলো ১৯৯৮ - ২০১৭
   #### ৩১ আগস্ট ২০১৭,কুষ্টিয়ায় জরুরি সভা: চালের দাম কমানোর সময়সীমা ২৪ ঘণ্টা
    কুষ্টিয়ার পাইকারি বাজার বা মোকামে চালের দাম সহনীয় করতে ব্যবসায়ীদের ২৪ ঘণ্টা সময় বেঁধে দিয়েছে জেলা প্রশাসন। চালকলের মালিকদের সঙ্গে জেলা প্রশাসন আয়োজিত এক সভায় জেলা পরিষদের চেয়ারম্যান ও জেলা আওয়ামী লীগ নেতা রবিউল ইসলাম বলেছেন, সরকারকে বেকায়দায় ফেলতে চালের দাম বাড়ানো হচ্ছে। অন্যদিকে জেলা প্রশাসক মো. জহির রায়হান বলেছেন, দাম সহনীয় পর্যায়ে না এলে মিলমালিকদের পরিণতি হবে ভয়াবহ।

    চালের মূল্যবৃদ্ধি ও এর সমাধান নিয়ে গতকাল বুধবার জেলা প্রশাসনের সম্মেলন কেন্দ্রে এ জরুরি সভা অনুষ্ঠিত হয়। এতে কুষ্টিয়ার শীর্ষ কয়েকজন মিলমালিক, চাল ব্যবসায়ী ও চেম্বার নেতা উপস্থিত ছিলেন।

    সভার শুরুতেই জেলা বাজার মনিটরিং কর্মকর্তা রবিউল ইসলাম বলেন, বর্তমানে মিনিকেট ধানের দাম প্রতি মণ ১ হাজার ২০০ থেকে ১ হাজার ২৫০ টাকা। চালকলের মালিকেরা চাল উৎপাদনের জন্য বেশ কয়েক মাস আগে ধান কিনে গুদামে মজুত করে রাখেন। এই দামে ধান কিনলে চালের কেজিপ্রতি দর ৪৭ থেকে ৪৮ টাকার মধ্যে থাকার কথা। তিনি বলেন, হঠাৎ করে এক সপ্তাহের ব্যবধানে চালের দাম কেজিপ্রতি ৩ থেকে ৪ টাকা বাড়ার কোনো যৌক্তিকতা নেই।

    ওই কর্মকর্তা বলেন, একই মানের ধান দিয়ে অনেকে প্রতি কেজি মিনিকেট চাল ৫১ টাকায় বিক্রি করে। রশিদ অ্যাগ্রো বিক্রি করে ৫৪ টাকায়। দামে এত ফারাক হতে পারে না।

    এ সময় খাজানগরের সবচেয়ে বড় চালকল রশিদ অ্যাগ্রো ফুট প্রোডাক্টের করপোরেট অফিসার আবদুস সালাম বলেন, তাঁরা ভালো মানের সর্বোচ্চ দাম দিয়ে ধান কেনেন। এ জন্য তাঁদের মিনিকেট চালের দাম অন্যান্য মিলের চেয়ে বেশি। এর প্রতিবাদ করে আরেক চালকলের মালিক জয়নুল আবেদীন প্রধান বলেন, দামে পার্থক্য কেজিপ্রতি ২৫ পয়সা হতে পারে, ২ থেকে ৩ টাকা নয়।

    সভায় কয়েকজন মিলমালিক বলেন, প্রয়োজনের তুলনায় ১০ ভাগ ধান পাওয়া যাচ্ছে না। এ জন্য চালের দাম বাড়ছে।

    জেলা প্রশাসক জহির রায়হান বলেন, ৯০ ভাগ ধান মিলমালিকেরা আগেই কিনে রেখে গুদামে মজুত করে রেখেছেন। সেটা ছিল কম দামে কেনা। তিনি বলেন, চালের দাম বাড়ানোর কারসাজি চলছে। কাউকে ছাড় দেওয়া হবে না।

    স্থানীয় চেম্বারের সভাপতি আওয়ামী লীগ নেতা রবিউল ইসলাম বলেন, সরকারকে বেকায়দায় ফেলার জন্য অনেক মিলমালিক কাজ করছেন। তাঁদের কোনো কৌশল আছে কি না, তা খতিয়ে দেখতে হবে।
   #### ২৮ সেপ্টেম্বর ২০১৬,দাম চড়েছে মোটা চালের
      দেশের বাজারে চালের দাম বেড়েই চলেছে। দুই মাস ধরে প্রায় প্রতি সপ্তাহে অল্প কিছু করে বাড়তে বাড়তে রাজধানীর পাইকারি বাজারে মোটা চালের দাম উঠেছে কেজিপ্রতি ৩৬ টাকায়। চলতি বছরের শুরুতেও যা ২৫-২৬ টাকা ছিল। খুচরা বাজারে মোটা চাল কেজিপ্রতি ৩৮ টাকা দরে মিলছে।
      মোটা চালের পাশাপাশি সরু ও মাঝারি দানার চালের দামও বেড়েছে। মাস খানেকের মধ্যে এসব চালের দাম কেজিতে ৩ থেকে ৪ টাকা বেড়েছে বলে জানিয়েছেন বিক্রেতারা।
      চালের দাম বাড়ার এ প্রবণতা শুরু হলো দীর্ঘদিন পর। গত দুই বছর ভারতীয় চাল আমদানি ও দেশে ভালো উৎপাদনের কারণে বাজারে দাম কমে গিয়েছিল। ফলে কৃষকেরা ব্যাপক লোকসান দিয়েছেন বলে অভিযোগ উঠেছিল। কৃষকদের সুরক্ষা দিতে চলতি অর্থবছরের বাজেটে সরকার চাল আমদানির শুল্ক ১০ শতাংশ থেকে বাড়িয়ে ২৫ শতাংশ করে। এ ছাড়া এ মৌসুমে সরকারি চাল ক্রয়ের মূল্য ধরা হয় কেজিপ্রতি ৩২ টাকা, যা উৎপাদন খরচের চেয়ে কেজিতে ৫ টাকা বেশি।
      চালকল মালিক ও বিক্রেতাদের দাবি, এ দুটি কারণেই চালের দাম বাড়ছে। পাশাপাশি গত বোরো মৌসুমে মোটা ধানের আবাদ কমে যাওয়াও দাম বাড়ার একটি বড় কারণ বলে উল্লেখ করেন তাঁরা।
      রাজধানীর বাবুবাজার-বাদামতলীর চালের আড়তে মোটা চালের দাম উঠেছে কেজিপ্রতি ৩৬ টাকায়। ব্রি-২৮ জাতের চাল সেখানে কেজিপ্রতি ৪০ থেকে ৪১ টাকায় ও মিনিকেট চাল ৪৫ থেকে ৪৬ টাকা দরে বিক্রি হচ্ছে। বাজারের শিল্পী রাইস এজেন্সির মালিক কাওসার হোসেন প্রথম আলোকে বলেন, মাস খানেক আগেও মোটা জাতের গুটি ও স্বর্ণা চালের দাম কেজিপ্রতি ২৮-২৯ টাকা ছিল। এরপর তা কয়েক দফায় বেড়ে এখনকার দামে পৌঁছেছে। তিনি বলেন, এবার সরকার চাল একটু দেরি করে কিনছে। এ ছাড়া মোটা ধানের আবাদ কম হয়েছে। এতেই দাম বেড়েছে বলে মনে হচ্ছে।
      ঢাকার খুচরা দোকানে এখন মোটা চাল কেজিপ্রতি ৩৮ টাকা ও মাঝারি মানের চাল ৪২-৪৩ টাকা ও মিনিকেট ৪৮-৫০ টাকা দরে বিক্রি হচ্ছে। খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদনে বলা হয়েছে, গত রোববার ঢাকার বাজারে মোটা চালের কেজিপ্রতি দর ছিল ৩৬-৩৭ টাকা।
      খাদ্য অধিদপ্তর গত মে মাসে বোরো মৌসুমের চাল সংগ্রহ শুরু করে। গত রোববার পর্যন্ত তারা প্রায় ৬ লাখ ৭০ হাজার টন ধান ও ৪ লাখ ২১ হাজার টন চাল সংগ্রহ করেছে।
      চালের দাম বাড়ার কারণ জানতে চাইলে চালকল মালিকদের সংগঠন বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের সাধারণ সম্পাদক লায়েক আলী প্রথম আলোকে বলেন, সরকার মোটা চাল কিনছে বলে বাজারে সরবরাহ টান পড়েছে। এ কারণেই দাম বেড়েছে। অনেক মিলমালিক দাম বেড়ে যাওয়ায় চুক্তি অনুযায়ী সরকারকে চাল সরবরাহ করতে পারছেন না।
      চালের দাম বেড়েছে উত্তরবঙ্গের বিভিন্ন জেলায়ও। রাজশাহীতে গত দুই মাসে কেজিতে মোটা চালের দাম বেড়েছে ১১ টাকা। এর প্রভাবে সরু চালের দামও কেজিতে ২ থেকে ৪ টাকা বেড়েছে।
      রাজশাহীর ব্যবসায়ীরা বলছেন, এখন থেকে দুই মাস আগে রাজশাহীর খুচরা বাজারে স্বর্ণা জাতের চাল ২৫ টাকা কেজি দরে বিক্রি হয়েছে। দুই মাসের ব্যবধানে গতকাল একই বাজারে ওই চাল বিক্রি হয়েছে কেজিপ্রতি ৩৬ টাকা দরে। ব্রি-২৮ চাল বিক্রি হচ্ছে ৩৮ টাকা দরে।
      রাজশাহীর পাইকারি চাল ব্যবসায়ী মো. আলামিন বলেন, এখন সরকারি খাদ্যগুদামে মোটা চাল কেনা হচ্ছে কেজিপ্রতি ৩২ টাকায়। এর প্রভাব বাজারে পড়েছে। কিন্তু দাম বাড়ার সুফল কৃষকেরা পাচ্ছেন না, ভোগ করছেন ব্যবসায়ীরা।
      রাজশাহী জেলা খাদ্য নিয়ন্ত্রণ কর্মকর্তার কার্যালয় সূত্রে জানা গেছে, রাজশাহীতে এবার প্রথম দফায় ৬ হাজার ৪০৯ টন চাল কেনার জন্য চালকল মালিকদের সঙ্গে চুক্তি হয়েছে। ১ আগস্ট থেকে এখন পর্যন্ত কেনা হয়েছে ৪ হাজার ২৫৫ টন চাল। ৩০ সেপ্টেম্বর পর্যন্ত চাল সংগ্রহ করবে সরকার।
      চালকল মালিকেরা বলছেন, ৩২ টাকা কেজি দরে চাল সরবরাহ করা তাঁদের জন্য কঠিন হয়ে পড়ছে। মেয়াদ বাড়ালে তাঁদের জন্য সুবিধা হয়।
      রাজশাহী নগরের সাহেব বাজারের চাল ব্যবসায়ী অশোক প্রসাদ বলেন, মোটা চালের দাম বেড়ে যাওয়ার কারণে চিকন চালের বাজারেও প্রভাব পড়েছে। ভোক্তারা দেখছেন প্রায় কাছাকাছি দামে অপেক্ষাকৃত সরু চাল পাওয়া যাচ্ছে। তাঁরা এখন স্বর্ণা বাদ দিয়ে ব্রি-২৮ চাল কেনা শুরু করেছেন। এতে ব্রি-২৮ চালের চাহিদা বেড়ে গেছে।
      © স্বত্ব প্রথম আলো ১৯৯৮ - ২০১৭
   #### ১১ অক্টোবর ২০১৬,মোটা চালের কেজি ৪০ টাকায় উঠেছে
    রাজধানীর বাজারে মোটা চালের দাম কেজিপ্রতি ৪০ টাকায় উঠেছে, যা সাম্প্রতিক বছরগুলোর মধ্যে সর্বোচ্চ। ব্যবসায়ীরা বলছেন, গত রমজান মাসের পর থেকে বাজারে সব ধরনের চালের দাম বাড়ছে। তবে সবচেয়ে বেশি হারে বেড়েছে মোটা চালের দাম। রমজান মাসে গুটি ও স্বর্ণা জাতের মোটা চাল কেজিপ্রতি ২৮ থেকে ৩০ টাকায় মিলত, এখন তা বিক্রি হচ্ছে ৪০ টাকায়।

    এ হিসাবে কেজিপ্রতি দর বেড়েছে ৩৩ থেকে ৪৩ শতাংশ। সরকারি সংস্থা কৃষি বিপণন অধিদপ্তরই বলছে, ঢাকার বাজারে
    এখন মোটা চালের দর কেজিপ্রতি ৩৮ থেকে ৪০ টাকা।

    দেশের নিম্ন আয়ের মানুষ মোটা চালের ক্রেতা। দাম বেড়ে যাওয়ায় তাদের খরচ বেড়ে গেছে। ঢাকার পশ্চিম আগারগাঁও এলাকার দিনমজুর রহমত আলী বলেন, তাঁর পাঁচ সদস্যের পরিবারে দৈনিক আড়াই কেজি চাল প্রয়োজন হয়। এ হিসাবে চালের দাম কেজিতে ১০ টাকা বৃদ্ধি পাওয়ায় তাঁর মাসে ৭৫০ টাকা বেশি খরচ হবে।

    শুধু মোটা চাল নয়, বেড়েছে মাঝারি ও সরু চালের দামও। মাঝারি মানের বিআর-২৮ চালের দাম কেজিতে ৫ থেকে ৬ টাকা ও সরু মিনিকেট চালের দাম ৩ থেকে ৪ টাকা বেড়েছে বলে জানিয়েছেন বিক্রেতারা। বর্তমানে বাজারে মাঝারি মানের চাল ৪২ থেকে ৪৪ টাকা দরে বিক্রি হচ্ছে। আর সরু মিনিকেট চাল বিক্রি হচ্ছে ৪৮ থেকে ৫০ টাকা দরে।

    মূল্যবৃদ্ধির পেছনে কয়েকটি কারণ আছে বলে মনে করেন চালের মিল মালিক ও ব্যবসায়ীরা। তাঁদের মতে, ভারতীয় চালের আমদানি এত দিন দাম কমিয়ে রেখেছিল। এখন শুল্ক বাড়িয়ে দেওয়ায় ভারতীয় চাল আসছে না। এ ছাড়া সরকারিভাবে মোটা চাল কেনাও চালের মূল্যবৃদ্ধির কারণ বলে দাবি করেন ব্যবসায়ীরা।

    এদিকে দাম নিয়ন্ত্রণে রাখতে খাদ্য মন্ত্রণালয় খোলাবাজারে চাল বিক্রির সিদ্ধান্ত নিয়েছে। গত রোববার খাদ্য মন্ত্রণালয়ে চালকলের মালিকদের সঙ্গে এক বৈঠকের পর খাদ্যমন্ত্রী কামরুল ইসলাম সাংবাদিকদের বলেন, প্রাথমিকভাবে চলতি সপ্তাহে ঢাকা, চট্টগ্রাম ও খুলনায় এ কার্যক্রম শুরু হবে। এ ক্ষেত্রে দর হবে কেজিপ্রতি ১৫ টাকা।

    অর্থনৈতিক সমীক্ষা-২০১৬ ও বাংলাদেশ পরিসংখ্যান ব্যুরোর (বিবিএস) তথ্যমতে, ২০১৫-১৬ অর্থবছরে দেশে ৩ কোটি ৪৯ লাখ ৬৮ হাজার টন চাল উৎপাদিত হয়েছে। যা আগের বছরের চেয়ে ২ লাখ ৫৮ হাজার টন বেশি। মাসখানেকের মধ্যে নতুন আমন চাল বাজারে আসতে শুরু করবে। ব্যবসায়ীরা বলছেন, বছরের এ সময়টায় চালের দাম কিছুটা বৃদ্ধি পাওয়া স্বাভাবিক। তবে অন্য সময়ের তুলনায় এ বছর মোটা চালের দাম বেড়েছে অনেক বেশি হারে।

    জানতে চাইলে বাংলাদেশ উন্নয়ন গবেষণা প্রতিষ্ঠানের (বিআইডিএস) মহাপরিচালক কে এ এস মুরশিদ প্রথম আলোকে বলেন, যারা মোটা চালের ভোক্তা তাদের ওপর দাম বৃদ্ধির একটা নেতিবাচক প্রভাব পড়বে। তবে তা ততটা মারাত্মক হবে না। কারণ এখন মজুরি অনেক বেড়ে গেছে। তিনি বলেন, ‘আমি মনে করি, চালের দাম এখন আর ততটা স্পর্শকাতর বিষয় নয়, যতটা আগে ছিল।’

    রাজধানীর পশ্চিম আগারগাঁও কাঁচাবাজারের আশপাশে অনেক নিম্ন আয়ের পরিবারের বসবাস। এ কারণে ওই বাজারে মোটা চালের চাহিদা বেশ ভালো। বাজারটির কামরুল হোসেন, আবদুল হাকিমসহ কয়েকজন বিক্রেতা বলেন, চার-পাঁচ মাস আগেও তাঁরা মোটা চাল ২৬ থেকে ২৮ টাকা কেজি দরে বিক্রি করেছেন। এখন তা ৪০ টাকার নিচে বিক্রি করলে লাভ থাকে না। আবদুল হাকিম বলেন, তিনি চাল কিনেছেনই কেজিপ্রতি সাড়ে ৩৬ টাকা দরে।

    বাজারে গুটির চেয়ে স্বর্ণা চালের দাম একটু বেশি। স্বর্ণাকে অনেকে পারিজা, পাইজাম নামেও ডাকে। এর বাইরে আরেকটি মোটা চাল আছে, যা গোডাউন বা গুদামের চাল বলে পরিচিত। পুরোনো হয়ে যাওয়ায় ও গন্ধের কারণে এ চালটির দাম কম, কেজিপ্রতি ৩৫ টাকা। অবশ্য কয়েক মাস আগে তা ২২ থেকে ২৪ টাকা দরে বিক্রি হতো বলে জানান বিক্রেতারা।

    মোহাম্মদপুর কৃষি মার্কেটের চালের আড়তের অনেক দোকানেই মোটা চাল নেই। গতকাল সোমবার কয়েকটি দোকান ঘুরে খাদ্য ভান্ডার নামের একটি দোকানে মোটা চাল পাওয়া গেল। আড়তের ব্যবস্থাপক হীরা লাল দাস দাম চাইলেন কেজিপ্রতি সাড়ে ৩৭ টাকা। জানতে চাইলে তিনি বলেন, পাঁচ থেকে ছয় মাস আগেও এ চালটির পাইকারি দর ২৪ থেকে ২৫ টাকা ছিল। আর গুদামের চালের দর ছিল ১৮ থেকে ২০ টাকা। এখন গুদামের চালও ৩৩ থেকে ৩৪ টাকা কেজিতে উঠেছে।

    একই বাজারের আলিফ রাইস এজেন্সির মালিক আবদুস সালাম বলেন, চাল চাইলে মিলমালিকেরা বলেন, মোটা চাল নেই। এ ছাড়া ভারতীয় চাল আমদানিও বন্ধ। এ কারণেই দাম বেড়েছে।

    চালকল মালিক সমিতির সভাপতি আবদুর রশিদ প্রথম আলোকে বলেন, এবার সরকার ধান কিনেছে কেজিপ্রতি ২৩ টাকা দরে। এ দরে ধান কিনে চাল উৎপাদন করলে খরচ পড়ে কেজিপ্রতি ৩৫ টাকার কাছাকাছি। তিনি বলেন, এবার মোটা ধানের আবাদ কম হয়েছে। তার ওপর সরকার এক লাখের বদলে এবার ৭ লাখ টন ধান কিনেছে। এসব কারণে মোটা চালের দাম বেড়েছে। তবে মাসখানেকের মধ্যে নতুন চাল আসবে, তখন দাম কমে যাবে বলে উল্লেখ করেন তিনি।

    কষ্টে নিম্ন আয়ের মানুষ: গতকাল সকালে পশ্চিম আগারগাঁওয়ের বাজারে চাল কিনতে গিয়েছিলেন স্থানীয় বাসিন্দা রহমত আলী। পাঁচ সদস্যের পরিবার নিয়ে তিনি বসবাস করেন বাজারের পাশেই গড়ে ওঠা কিছু ঝুপড়ি ঘরের একটিতে। জানতে চাইলে তিনি বলেন, মোটা চালের দাম কিছুদিন পরপরই বাড়ছে। এতে সংসারের খরচ বাড়ছে।

    রহমত আলী বলেন, তাঁর পরিবারের সদস্যরা তিন বেলাই ভাত খায়। চালের দাম কেজিতে ১০ টাকা বাড়ায় তাঁর দৈনিক খরচ বেড়েছে ২৫ টাকা। মোটা চাল খাওয়ার কারণ, এ চালের ভাত দীর্ঘক্ষণ পেটে থাকে। ফলে ক্ষুধা কম লাগে। আবার ভাত সহজে পচে না।

    মোহাম্মদপুর কৃষি মার্কেটে আলিফ রাইস এজেন্সিতে মোটা চাল কিনতে গিয়েছিলেন আদাবরের টেইলার্স কর্মী মো. গিয়াস উদ্দিন। জানতে চাইলে তিনি বলেন, মাস দেড়েক আগে তিনি এক বস্তা (৫০ কেজি) মোটা চাল কিনেছিলেন ১ হাজার ৪০০ টাকায়। এখন তা ১ হাজার ৮০০ টাকা চাইছে। তিনি আরও বলেন, ‘সকালে বাসার সামনে দোকানদার কেজিপ্রতি ৪০ টাকা চাইল। ভাবলাম আড়তে কমে পাওয়া যাবে। এখানে এসেও দেখি ৩৮ টাকা চাইছে।’

    সাম্প্রতিক কালে সর্বোচ্চ দর: কৃষি বিপণন অধিদপ্তরের তথ্য অনুযায়ী, ২০১২ সালে দেশে মোটা চালের জাতীয় খুচরা গড় দাম ছিল কেজিপ্রতি প্রায় ২৬ টাকা। পরের দুই বছর তা যথাক্রমে ৩০ ও ৩৩ টাকা ছিল। উল্লেখ্য, ২০১৫ সালে চালের দাম বাড়েনি, বরং কমেছে। এতে কৃষক ধানের দাম পায়নি বলে অভিযোগ রয়েছে। কৃষককে সুরক্ষা দিতে চলতি অর্থবছরের বাজেটে সরকার চাল আমদানিতে শুল্কহার ১০ শতাংশ থেকে বাড়িয়ে ২৫ শতাংশ করেছে।

    জাতীয় খাদ্য নীতি সক্ষমতা শক্তিশালীকরণ কর্মসূচির ওয়েবসাইটে ২০০৭ সাল থেকে চালের দাম ওঠানামার একটি লেখ চিত্র দেওয়া আছে। তাতে দেখা গেছে, ২০০৮, ২০১০ ও ২০১৩ সালে মোটা চালের দাম কেজিপ্রতি ৩৫ টাকা বা তার কিছুটা ওপরে উঠেছিল। তবে এখনকার মতো এত দাম কখনোই ছিল না।

    খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদন অনুযায়ী, আশপাশের দেশগুলোর তুলনায় এখন বাংলাদেশেই চালের দাম বেশি। ভারত ও পাকিস্তান থেকে মোটা চাল আমদানি করলে বাংলাদেশের বাজারে সম্ভাব্য মূল্য পড়বে কেজিপ্রতি ৩০ থেকে ৩১ টাকা। অন্যদিকে ভিয়েতনাম ও থাইল্যান্ডে আতপ চাল আনা যাবে ৩১ থেকে ৩৩ টাকা কেজিতে।
    © স্বত্ব প্রথম আলো ১৯৯৮ - ২০১৭
   #### ০৯ ডিসেম্বর ২০১৬, চালের দাম ১০ শতাংশ বাড়লে কৃষিমজুরি বাড়ে ২০ শতাংশ
    চালের দাম বাড়লে সরকারের প্রশাসনযন্ত্র, রাজনীতির মাঠ ও গণমাধ্যমে শোরগোল পড়ে যায়। চালের দাম কমানোর উপায় নিয়ে শুরু হয় সমালোচনা-আলোচনা। কিন্তু বাংলাদেশ উন্নয়ন গবেষণা প্রতিষ্ঠানের (বিআইডিএস) এক গবেষণায় চালের দামের ওঠানামার লাভ-ক্ষতি নিয়ে ভিন্ন এক বিশ্লেষণ হাজির করা হয়েছে।
    সংস্থাটির গবেষণা বলছে, চালের দাম বাড়লে দেশের দরিদ্র শ্রেণির একটি বড় অংশের মানুষ যেমন চিন্তিত হয়, উল্টোদিকে চালের দাম ১০ শতাংশ বাড়লে কৃষিমজুরি ২০ শতাংশ বাড়ে। আর এতে গ্রামীণ দারিদ্র্য কমে শূন্য দশমিক ১১ শতাংশ।
    চালের দাম ও প্রবৃদ্ধি এবং বাংলাদেশের দারিদ্র্য বিমোচন শীর্ষক এক গবেষণায় এ তথ্য বেরিয়ে এসেছে। গবেষণাটি করেছেন বিআইডিএসের মহাপরিচালক কে এ এস মুরশিদ ও গবেষণা পরিচালক মোহাম্মদ ইউনুস। গতকাল বুধবার রাজধানীর একটি হোটেলে বিআইডিএসের বার্ষিক গবেষণা সম্মেলনের সমাপনী দিনে গবেষণার ফলাফল তুলে ধরা হয়।
    একটি গবেষণায় মোহাম্মদ ইউনুস বলেন, এখনো দেশের ৪৮ শতাংশ মানুষের কর্মসংস্থানের প্রধান উৎস কৃষিকাজ। দেশের মানুষের মোট ক্যালরি বা খাদ্যশক্তি চাহিদার দুই-তৃতীয়াংশ আসে চাল থেকে। আর কৃষি খাতের বার্ষিক প্রবৃদ্ধি বা জিডিপির ৭০ শতাংশ ধান চাষ থেকে আসে।
    কৃষি অর্থনীতিবিদ ড. মোহাম্মদ এ জব্বার বলেন, শিল্পশ্রমিকদের মজুরি নির্ধারণ করে মালিক। আর কৃষিশ্রমিকদের মজুরি শ্রমিক নিজেই নির্ধারণ করেন। তবে এই মজুরির সঙ্গে চালের মূল্যবৃদ্ধির কোনো সম্পর্ক নেই। কৃষিমজুরি নির্ধারিত হয় শ্রমিকের সহজলভ্যতার ওপর। দেশে শিল্পশ্রমিক বেড়ে যাওয়ায় কৃষিশ্রমিকের সংখ্যা কমছে, ফলে মজুরি বাড়ছে।
    পরিকল্পনা কমিশনের সাবেক সদস্য অধ্যাপক সাত্তার মণ্ডল বলেন, ‘এখন কৃষকের এক বেলার মজুরি দিয়ে ১১ কেজি চাল কেনা যায়। সামগ্রিকভাবে কৃষির উন্নতির কারণেই এটা হয়েছে। তবে আমাদের শুধুমাত্র চাল উৎপাদনের দিকে বেশি নজর না দিয়ে কৃষির অন্যান্য উপখাত যেমন মৎস্য ও প্রাণিসম্পদের দিকে নজর দিতে হবে।’
    আরেকটি গবেষণা ফলাফল তুলে ধরেন বিআইডিএসের গবেষক ড. নাজনীন আহমেদ ও ড. এইচ হারুনুর রশিদ ভূঁইয়া। তাঁদের গবেষণায় সবজি ও মৎস্য চাষকে বাংলাদেশের কৃষি খাতের অন্যতম দ্রুত উন্নয়নশীল খাত হিসেবে তুলে ধরে এর চ্যালেঞ্জগুলো তুলে ধরা হয়। এতে বলা হয়, দেশে বর্তমানে বছরে ১ কোটি ৩৮ লাখ টন সবজি ও ৩৫ লাখ ৫০ হাজার টন মাছ উৎপাদিত হয়। সবজিতে কয়েক বছর ধরে প্রবৃদ্ধি ৬ ও মাছে ৭ শতাংশ। স্বাদুপানির মাছ উৎপাদনে বাংলাদেশ এখন বিশ্বে চতুর্থ। দেশে প্রাণিজ আমিষের সবচেয়ে বড় উৎস মাছ।
    গবেষণার ফলাফল তুলে ধরে হারুনুর রশিদ বলেন, মাছ চাষের ক্ষেত্রে শিল্পকারখানার বর্জ্য থেকে দূষণ এবং সবজিতে মাত্রাতিরিক্ত রাসায়নিক ও কীটনাশকের ব্যবহার বড় সমস্যা হিসেবে দেখা দিয়েছে। এসব সমস্যা সমাধানে সরকারের অন্যান্য প্রতিষ্ঠানকে এগিয়ে আসতে হবে।
    © স্বত্ব প্রথম আলো ১৯৯৮ - ২০১৭
   #### ৩১ জানুয়ারি ২০১৭,কুষ্টিয়ায় চালের দাম বেড়েছে
    কুষ্টিয়ার খাজানগরে চালের মোকামে (পাইকারি বাজার) মিনিকেট (সরু) চালের দাম কেজিপ্রতি দুই টাকা বেড়েছে। অন্যদিকে মোটা চালের দাম বেড়েছে কেজিপ্রতি চার টাকা। চালের এই দাম বেড়েছে ১৫ দিনের ব্যবধানে। মিলমালিকদের দাবি, ধানের দাম বেড়ে যাওয়ায় তাঁরা চালের দাম বাড়িয়েছেন।
    দেশের দ্বিতীয় বৃহত্তম চালের মোকাম খাজানগরে ৩৬৪টি সরকারি নিবন্ধিত চালকল রয়েছে। এর মধ্যে অটো রাইস (স্বয়ংক্রিয়) মিলের সংখ্যা ৩১। খাজানগর মোকাম এলাকা থেকে প্রতিদিন এক শ থেকে দেড় শ ট্রাক (প্রতিটি প্রায় ১৫ টন) চাল ঢাকা, চট্টগ্রামসহ দেশের বিভিন্ন জেলায় যায়।
    বাংলাদেশ অটো মেজর অ্যান্ড হাসকিং মিল মালিক সমিতির কুষ্টিয়া শাখা সূত্রে জানা গেছে, খাজানগরে সপ্তাহ দুয়েক আগে প্রতি কেজি মিনিকেট চাল পাইকারি বিক্রি হয়েছে ৪৫ টাকা দরে। অন্যদিকে মোটা চাল ছিল প্রতি কেজি ২৯ টাকা। গত রোববার সকালে মোকামে মিনিকেট বিক্রি হয়েছে ৪৭ টাকা দরে। আর মোটা চাল বিক্রি হয়েছে ৩৩ টাকা কেজি দরে। উল্লেখ্য, এ বছর সরকার প্রতি কেজি চাল কিনছে ৩৩ টাকা দরে।
    দাম বাড়ার কারণ জানতে চাইলে বাংলাদেশ অটো মেজর অ্যান্ড হাসকিং মিল মালিক সমিতির কুষ্টিয়া শাখার সাধারণ সম্পাদক ও দাদা রাইস মিলের মালিক জয়নাল আবেদীন প্রধান প্রথম আলোকে বলেন, ধানের দাম বেড়ে গেছে। এ জন্য তাঁরা দাম বাড়াতে বাধ্য হয়েছেন। ভবিষ্যতে দাম আরও বাড়ার আশঙ্কা আছে। তিনি দাবি করেন, ধানের দাম বাড়ায় কৃষকের লাভ হচ্ছে। তবে চাল উৎপাদনে খরচ বেড়ে যাচ্ছে। এ অবস্থায় ভারতীয় চাল আমদানি হলে তাঁদের লোকসানের মুখে পড়তে হবে। খাজানগর এলাকার ফোর স্টার রাইস মিলের মালিক ও চালকল মালিক সমিতির যুগ্ম সম্পাদক মোফিজ উদ্দিন বলেন, ১৫ দিন আগে প্রতি মণ ধানের দাম ছিল ৮৬০ টাকা। দু-তিন দিন আগে তা মণপ্রতি ৯৬০ টাকা দিয়ে কিনতে হয়েছে।
    এদিকে ঢাকার বাজারেও গত দুই সপ্তাহে মোটা চালের দাম কেজিতে ২ টাকার মতো বেড়েছে। এখন বাজারে গুটি ও স্বর্ণা জাতের মোট চাল বিক্রি হচ্ছে ৩৮ থেকে ৪০ টাকা দরে। অন্যদিকে বিভিন্ন কোম্পানির মিনিকেট চাল বিক্রি হচ্ছে ৪৮-৫০ টাকা কেজি দরে।
    আগামী এপ্রিল মাস নাগাদ নতুন বোরো মৌসুমের চাল বাজারে আসবে। তার আগে চালের দাম কমার সম্ভাবনা কম বলে দাবি করেন ব্যবসায়ীরা।
    © স্বত্ব প্রথম আলো ১৯৯৮ - ২০১৭
   #### ০৩ ফেব্রুয়ারি ২০১৭,চালের দাম না বাড়ানোর আশ্বাস মিলমালিকদের
    কুষ্টিয়ার খাজানগরে চালের মোকামে মিনিকেট চালের দাম আর বাড়ানো হবে না বলে আশ্বাস দিয়েছেন সেখানকার মিলমালিকেরা। কুষ্টিয়ার জেলা প্রশাসক জহির রায়হানের সঙ্গে বৈঠকে এ আশ্বাস দেন তাঁরা।

    জেলা প্রশাসকের কার্যালয়ে গতকাল বৃহস্পতিবার দুপুরে অনুষ্ঠিত এ বৈঠকে বাংলাদেশ অটো মেজর অ্যান্ড হাসকিং মিল মালিক সমিতির কেন্দ্রীয় কমিটির সভাপতি ও কুষ্টিয়ার শীর্ষ চাল ব্যবসায়ী আবদুর রশিদ, সমিতির কুষ্টিয়া শাখার সভাপতি আবদুস সামাদ, সাধারণ সম্পাদক জয়নাল আবেদীন প্রধানসহ শীর্ষ চালকল মালিকেরা উপস্থিত ছিলেন বলে জানা গেছে।

    জানতে চাইলে জেলা প্রশাসক জহির রায়হান প্রথম আলোকে বলেন, অহেতুক চালের দাম বাড়িয়েছিলেন মালিকেরা। সে জন্য তাঁদের হুঁশিয়ার করা হয়েছে।

    ভবিষ্যতে এমনটা করলে তদন্ত করে আইনানুগ ব্যবস্থা নেওয়া হবে।

    ব্যবসায়ী জয়নাল আবেদীন প্রধান প্রথম আলোকে বলেন, বাজারে এখন ধানের জোগান প্রায় শেষের দিকে। এমন কথা বলে চালের দাম না বাড়াতে মিলমালিকদের আহ্বান জানান জেলা প্রশাসক। তিনি বলেন, চাল ব্যবসায়ীরা জেলা প্রশাসককে আশ্বস্ত করেছেন দাম আর বাড়ানো হবে না।

    গত সোমবার প্রথম আলোতে ‘কুষ্টিয়ায় চালের দাম বেড়েছে’ শিরোনামে প্রকাশিত এক প্রতিবেদনে উল্লেখ করা হয়, খাজানগরে মিনিকেট চাল গত ১৫ দিনের ব্যবধানে কেজিপ্রতি দুই টাকা বেড়েছে। অন্যদিকে মোটা চালের দাম বেড়েছে কেজিপ্রতি চার টাকা। মিলমালিকেরা দাবি করেছিলেন, ধানের দাম বেড়ে যাওয়ায় তাঁরা চালের দাম বাড়িয়েছেন।
   #### ০২ এপ্রিল ২০১৭, নতুন করে বেড়েছে কেজিতে ৩ থেকে ৪ টাকা
    মোটা চালের দাম এখন বাংলাদেশেই বেশি
    দেশের মানুষের প্রধান খাদ্য চালের দাম আরেক দফা বেড়েছে। চাল কিনতে বাজারে গেলে এখন প্রতি কেজিতে ৩ থেকে ৪ টাকা বেশি দিতে হচ্ছে। রাজধানীর বাজারে মোটা চালের খুচরা দর উঠেছে ৪০ থেকে ৪১ টাকায়। আর ঢাকায় মধ্যম আয়ের মানুষের মধ্যে সবচেয়ে জনপ্রিয় মিনিকেট চাল কিনতে গেলে প্রতি কেজিতে দিতে হচ্ছে ৫২ টাকা। এর মধ্যে মাঝারি আকারের কয়েকটি জাতের চাল কেজিপ্রতি ৪৪ থেকে ৪৫ টাকা দরে বিক্রি হচ্ছে।
    সার্বিকভাবে এই অঞ্চলের ধান উৎপাদনকারী দেশগুলোর মধ্যে এখন বাংলাদেশেই মোটা চালের দাম সবচেয়ে বেশি। খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদন অনুযায়ী, ভারত থেকে ৫ শতাংশ ভাঙা সেদ্ধ চাল আমদানি করলে এখন দেশের বাজারে প্রতি কেজির সম্ভাব্য মূল্য দাঁড়াবে ৩২ টাকার কিছু বেশি। পাকিস্তান থেকে আনলে তা কেজিপ্রতি প্রায় ৩৫ টাকা পড়বে। অন্যদিকে থাইল্যান্ড থেকে আতপ চাল আমদানি করলে প্রতি কেজি ৩২ টাকা ৪৪ পয়সা ও ভিয়েতনাম থেকে আনলে পড়বে ৩৩ টাকা ৬৪ পয়সা।
    চালের মূল্যবৃদ্ধির এ প্রবণতা চলছে গত বোরো মৌসুমের পর থেকে, অর্থাৎ এক বছর ধরে। এর আগে কয়েক বছর মোটা চালের খুচরা দর কেজি প্রতি ৩০-৩২ টাকার আশপাশে ছিল। মিনিকেট মিলত ৪২ থেকে ৪৪ টাকা দরে। অন্যদিকে মাঝারি আকারের চাল কেজিপ্রতি ৩৬ থেকে ৩৮ টাকার মধ্যেই পাওয়া যেত। এ দামের সঙ্গে তুলনা করলে দেখা যায়, একটি পরিবারকে মাসে ৫০ কেজি চাল কিনতে ৪০০ টাকা বাড়তি খরচ করতে হচ্ছে।
    অবশ্য নিম্নআয়ের মানুষ সরকারের খোলাবাজারে চাল বিক্রির কর্মসূচি থেকে ১৫ টাকা কেজি দরে চাল কিনতে পারছেন। বাকিদের কিনতে হচ্ছে বাড়তি দাম দিয়েই।
    জানতে চাইলে বাংলাদেশ উন্নয়ন গবেষণা প্রতিষ্ঠানের (বিআইডিএস) মহাপরিচালক কে এ এস মুরশিদ প্রথম আলোকে বলেন, এখন মূল্যবৃদ্ধি মৌসুমি ওঠানামা। তবে এবার কিছুটা বেশি বেড়েছে বলে মনে হচ্ছে। এর সহজ ব্যাখ্যা হলো, এবার চাল আমদানি হচ্ছে না। তিনি বলেন, ‘আমার মনে হয় চালের দাম কিছুটা বাড়তে দেওয়া উচিত। এতে কৃষক উৎসাহ পাবে। তবে ধান ওঠার পরে যাতে তারা ভালো দাম পায়, সে ব্যবস্থা করতে হবে।’
    কে এ এস মুরশিদ আরও বলেন, বাংলাদেশ কৃষিতে ভর্তুকি কম দেয়। তাই এ দেশে চালের উৎপাদন খরচ একটু বেশি।
    ব্যবসায়ীরা চালের নতুন করে মূল্যবৃদ্ধির কারণ হিসেবে মৌসুম শেষ হয়ে যাওয়াকে দায়ী করছেন। জানতে চাইলে চালকল মালিকদের সংগঠন বাংলাদেশ অটো-মেজর অ্যান্ড হাসকিং মিল মালিক সমিতির সভাপতি আবদুর রশিদ প্রথম আলোকে বলেন, এখন পুরোনো ধানও শেষ পর্যায়ে, চালও শেষ পর্যায়ে। এ সময়ে দাম কিছুটা বৃদ্ধি স্বাভাবিক ঘটনা। তিনি বলেন, দুই সপ্তাহ বাজার এ রকম থাকবে। এরপরে দাম কমতে শুরু করবে। ১০ দিন পরেই নতুন ধান উঠতে শুরু করবে।
    আবদুর রশিদের চালকলের রশিদ ব্র্যান্ডের মিনিকেট চাল এখন ঢাকার খুচরা দোকানে প্রতি বস্তা (৫০ কেজি) ২ হাজার ৬০০ থেকে ২ হাজার ৬৫০ টাকা দরে বিক্রি হচ্ছে। ঢাকার মধ্যম ও সীমিত আয়ের পরিবারগুলো বস্তা হিসেবে রশিদ, এরফান, ডায়মন্ড, প্রাণ, তীরসহ বিভিন্ন ব্র্যান্ডের চাল কেনে। এ মাসের চাল কিনতে গেলে তাদের প্রতি বস্তায় ২০০ টাকা বেশি দিতে হবে, যা কেজিতে দাঁড়ায় ৪ টাকা।
    রাজধানীর মোহাম্মদপুরের কৃষি মার্কেটের চালের আড়তে মোটা চাল পাইকারি ৩৮ থেকে ৩৯ টাকা কেজি দরে বিক্রি হচ্ছে। সেখানে মাঝারি আকারের আটাশ নামে পরিচিত চাল বিক্রি হচ্ছে মানভেদে ৪২ থেকে ৪৪ টাকা কেজি দরে। ওই বাজারের বরিশাল রাইস এজেন্সির ব্যবস্থাপক মহিউদ্দিন রাজা প্রথম আলোকে বলেন, সব চালের দামই কেজিতে ৩ থেকে ৪ টাকা বেড়েছে।
    কারওয়ান বাজার কিচেন মার্কেটের দোকানগুলোতেও খুচরা মোটা গুটি চাল ৪০ টাকা, আর স্বর্ণা চাল ৪১-৪২ টাকা। বস্তা নিলে কেজিতে এক টাকা কমে দেন বিক্রেতারা। বাজারের হাজি ইসমাইল অ্যান্ড সন্সের বিক্রেতা জসিম উদ্দিন বলেন, আটাশ চাল তো পাওয়াই যাচ্ছে না।
    বাংলাদেশ পরিসংখ্যান ব্যুরোর (বিবিএস) তথ্যমতে, ২০১৫-১৬ অর্থবছরে দেশে ৩ কোটি ৪৯ লাখ ৬৮ হাজার টন চাল উৎপাদিত হয়েছে, যা আগের বছরের চেয়ে ২ লাখ ৫৮ হাজার টন বেশি। উৎপাদন বৃদ্ধির পরেও মৌসুম শেষে এসে মিনিকেট ও আটাশ চালের সরবরাহে টান পড়েছে, এ দুটি চাল বোরোতে উৎপাদিত হয়।
    কৃষি বিপণন অধিদপ্তরের তথ্য অনুযায়ী, ২০১২ সালে দেশে মোটা চালের জাতীয় খুচরা গড় দাম ছিল কেজিপ্রতি প্রায় ২৬ টাকা। পরের দুই বছর তা যথাক্রমে ৩০ ও ৩৩ টাকা ছিল। ২০১৫ সালে মোটা চালের গড় দাম ছিল কেজিপ্রতি ২৮ টাকা ৬৭ পয়সা। ন্যাশনাল ফুড পলিসি ক্যাপাসিটি স্ট্রেংদেনিং প্রোগ্রামের ওয়েবসাইটে দেওয়া ২০০৭ সাল থেকে চালের দাম ওঠানামার লেখচিত্রে দেখা যায়, চালের দাম এত বেশি কখনো ছিল না।
   #### ০৫ এপ্রিল ২০১৭, হাওরে ফসলডুবির পর বেড়েছে চালের দাম
    সুনামগঞ্জের হাওরে একদিকে চলছে ব্যাপক ফসলহানি ও কৃষকের হাহাকার, অন্যদিকে ব্যবসায়ীরা বাজারে চাল ও আটার দাম বাড়িয়ে দিচ্ছেন। অনেকে চাল ও আটা মজুত করতে শুরু করেছেন।

    স্থানীয় কয়েকজন বাসিন্দা জানান, সুনামগঞ্জে গত এক সপ্তাহে প্রায় এক হাজার কোটি টাকার ফসলহানি ঘটে। হাওরপারে চলছে কৃষকের আহাজারি। মানুষ যখন ফসল নিয়ে উদ্বিগ্ন, তখন ব্যবসায়ীরা চাল ও আটার দাম বাড়িয়ে দিচ্ছেন।

    ব্যবসায়ী ও ক্রেতাদের সঙ্গে কথা বলে জানা গেছে, সুনামগঞ্জে এক সপ্তাহ আগে যে চাল ৪৪ টাকা কেজি দরে বিক্রি হয়েছে সেই চাল গতকাল মঙ্গলবার বিক্রি হয়েছে ৫০ টাকা কেজি দরে। কেজিপ্রতি ৫ থেকে ৬ টাকা বেড়েছে। শহরতলির ইব্রাহিমপুর গ্রামের বাসিন্দা সাজাউর রহমান বলেন, ব্যবসায়ীরা সিন্ডিকেট করে চাল ও আটার দাম বাড়িয়েছেন। হাওরের ফসলহানিতে সবখানে হাহাকার চলছে। এই সুযোগ নিচ্ছেন ব্যবসায়ীরা।

    সুনামগঞ্জ শহরের চাল ব্যবসায়ী মনা রায় বলেন, চৈত্র মাসে সুনামগঞ্জে চালের দাম কিছুটা বাড়েই। নতুন ফসল উঠলে আবার চালের দাম কমে যায়। এই মূল্যবৃদ্ধিকে তিনি স্বাভাবিক বলেছেন। নাম প্রকাশে অনিচ্ছুক আরেকজন খুচরা চাল বিক্রেতা বলেন, ‘আমরা নয়, বড় ব্যবসায়ীরাই দাম বাড়িয়েছেন। এ কারণে মানুষের মাঝে একটা আতঙ্ক দেখা দিয়েছে।’

    পৌর শহরের হাসনগর এলাকার বাসিন্দা আফজাল হোসেন বলেন, হাওরের সব ফসল তলিয়ে গেছে, সুনামগঞ্জে চালের সংকট দেখা দেবে—মানুষের মাঝে এখন এই আতঙ্ক বিরাজ করছে। এই সুযোগে চাল ও আটার দাম বাড়িয়ে দিয়েছেন ব্যবসায়ীরা। প্রশাসনের উচিত দ্রুত ব্যবস্থা নেওয়া।

    মানুষের অভিযোগ পেয়ে গতকাল দুপুরে সুনামগঞ্জ পৌর শহরের সব চাল ব্যবসায়ীকে নিয়ে জরুরি বৈঠক করেন জেলা প্রশাসক শেখ রফিকুল ইসলাম। বৈঠকে চাল ব্যবসায়ীদের বলে দেওয়া হয়েছে চালের দাম সহনীয় পর্যায়ে রাখতে।

    একইভাবে বিকেলে বৈঠক করেছে জগন্নাথপুর উপজেলা প্রশাসন। বৈঠক শেষে জগন্নাথপুর বাজারে ভ্রাম্যমাণ আদালত পরিচালনা করে সুমন ঘোপ নামের এক ব্যবসায়ীকে ২০ হাজার টাকা জরিমানা করা হয়।

    সুনামগঞ্জ-৪ আসনের সাংসদ পীর ফজলুর রহমান মিসবাহ বলেছেন, ‘হাওরের ফসলডুবি শুরু হওয়ার পর থেকে সুনামগঞ্জে চালের দাম বাড়তে শুরু করেছে। এই অপতৎপরতা বন্ধ করতে হবে।’

    জেলা প্রশাসক শেখ রফিকুল ইসলাম বলেন, ‘ব্যবসায়ীদের পরিষ্কার বলে দিয়েছি অযৌক্তিকভাবে চাল ও আটার দাম বাড়ালে ব্যবস্থা নেওয়া হবে। বাজারে ভ্রাম্যমাণ আদালত পরিচালনা করা হবে।
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    Print Now
   #### ১৬ এপ্রিল ২০১৭, ৩৪ টাকায় চাল ও ২৪ টাকা কেজি দরে ধান কিনবে সরকার
    নিজস্ব প্রতিবেদক

    সরকার কৃষকদের কাছ থেকে সরাসরি কেজি প্রতি ৩৪ টাকা করে বোরো চাল ও ২৪ টাকা কেজি দরে বোরো ধান কেনার সিদ্ধান্ত নিয়েছে। এ ছাড়া ২৮ টাকা কেজি দরে গম কিনবে সরকার। কৃষকদের কাছ থেকে সরাসরি এই ধান, চাল ও গম কেনা হবে।

    আজ রোববার সচিবালয়ে অনুষ্ঠিত খাদ্য পরিকল্পনা ও পরিধারণ কমিটির সভায় এ সিদ্ধান্ত হয়।

    সভাশেষে খাদ্যমন্ত্রী কামরুল ইসলাম সংবাদ ব্রিফিংয়ে এ তথ্য জানান। তিনি বলেন, এবার মোট আট লাখ মেট্রিক টন চাল ও ৭ লাখ মেট্রিক টন ধান কেনা হবে। এ ছাড়া গম কেনা হবে ১ লাখ মেট্রিক টন। মোট চালের মধ্যে আতপ চাল ক্রয় করা হবে এক লাখ মেট্রিক টন। তবে আতপ চালের ক্ষেত্রে দাম নির্ধারণ করা হয়েছে প্রতিকেজি ৩৩ টাকা।

    খাদ্যমন্ত্রী জানান, আগামী ২ মে থেকে ৩১ আগস্ট পর্যন্ত বোরো ধান ও চাল ক্রয় কার্যক্রম চলবে। গম কেনা শুরু হবে আগামী ১৮ এপ্রিল থেকে, চলবে ৩০ জুন পর্যন্ত। কৃষকদের ‘অ্যাকাউন্ট পে’র মাধ্যমে এই মূল্য পরিশোধ করা হবে। এর ফলে মধ্যস্বত্বভোগীরা আর কোনো সুযোগ নিতে পারবে না বলেও জানান মন্ত্রী।

    এবার উৎপাদন খরচ কত-সাংবাদিকদের এই প্রশ্নের জবাবে মন্ত্রী বলেন, ধান প্রতি কেজিতে ২২ টাকা ও চালের হিসেবে ৩১ টাকা করে উৎপাদন খরচ হচ্ছে। আর গমের উৎপাদন খরচ প্রায় ২৮ টাকা।

    মন্ত্রী জানান, এবারে সারা দেশে ১ কোটি ৯১ লাখ ৫৩ হাজার মেট্রিক টন বোরোর উৎপাদন লক্ষ্যমাত্রা ধরা হয়। এই লক্ষ্যমাত্রা পূরণ হবে।

    এ সময় সাংবাদিকেরা জানতে চান, সুনামগঞ্জ ও নেত্রকোনায় ফসলের যে ক্ষতি হয়েছে, এতে সেখানকার কৃষকদের জন্য কী করা হচ্ছে? মন্ত্রী বলেন, ইতিমধ্যে খোলা বাজারে (ওএমএস) চাল ও আটা দেওয়া হচ্ছে। এ ছাড়া খাদ্যবান্ধব কর্মসূচি চলমান আছে। চালের হিসাবে প্রায় সাড়ে চার লাখ মেট্রিক টন ক্ষতি হয়েছে নেত্রকোনা ও সুনামগঞ্জে । তবে এটা মূল উৎপাদন লক্ষ্যমাত্রায় প্রভাব ফেলবে না।

    ভারী বৃষ্টি আর উজানের ঢলে বাঁধ ভেঙে চলতি মাসের শুরুতে দেশের উত্তর-পূর্বাঞ্চলের শত শত হাওরের বোরো ধানসহ ফসলি জমি তলিয়ে গেছে।
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    Print Now
    =======================================================================
    ========================================================================
   #### ২৮ এপ্রিল ২০১৭, চালের দাম বাড়ছে, কষ্টে মানুষ
    রাজীব আহমেদ
    চালের দাম আরেক দফা বেড়েছে। এখন বাজারে গেলে সব ধরনের চালের দাম কেজিতে দুই থেকে তিন টাকা বেশি দিতে হবে। ফলে বেড়ে গেছে নিত্যদিনের বাজার খরচ, কষ্টে পড়েছে সাধারণ মানুষ।
    রাজধানীর খুচরা বাজারে এখন মোটা চালের দাম কেজিপ্রতি ৪২-৪৩ টাকা। কিছুদিন আগেও যা কেজিতে দুই টাকা কম ছিল। মাঝারি মানের চালের দামও উঠেছে ৪৬-৪৮ টাকায়। সরু চাল বিক্রি হচ্ছে ৫৪ থেকে ৫৬ টাকা কেজি দরে। এ দুই ধরনের চালের দাম কেজিতে তিন টাকা বেড়েছে।
    .
    ব্যবসায়ীরা বলছেন, বছরের এ সময়ে নতুন বোরো মৌসুমের চালের সরবরাহ শুরু হয়। তবে এ বছর শীত বিলম্বিত হওয়া এবং চলতি মাসে হঠাৎ অতিবৃষ্টির কারণে ধান উঠতে দেরি হচ্ছে। এ ছাড়া ভারতীয় চালের আমদানি প্রায় বন্ধ। আবার হাওর এলাকায় ফসল নষ্ট হওয়ার কারণে আগামী দিনে চালের সরবরাহ কিছু কম হওয়ার তথ্যের মনস্তাত্ত্বিক প্রভাবও বাজারে পড়েছে। সব মিলিয়ে চালের বাজারে টান পড়েছে বলেই দাম এত চড়ে গেছে।

    মোহাম্মদপুর কৃষি মার্কেট গতকাল বৃহস্পতিবার ছিল বন্ধ। তবে মুদির দোকানগুলো খোলা। এক বস্তা চাল কিনে রিকশায় ওঠাচ্ছিলেন স্থানীয় বাসিন্দা রফিকুল ইসলাম। প্রথম আলোকে তিনি বললেন, এক বস্তা মিনিকেট চালে এখন বাড়তি খরচ করতে হচ্ছে ৩০০ টাকা।

    কারওয়ান বাজারের দোকানগুলো কিছুদিন আগেও চালের বস্তায় ভরা ছিল। এখন বেশির ভাগ দোকানই ফাঁকা। কারণ হিসেবে আল্লাহর দান স্টোরের নাজের আহমেদ তালুকদার বলেন, চালের বাজারে টান পড়েছে। দাম বেড়ে গেছে। তাই দোকান ফাঁকা।

    পুরান ঢাকার বাবুবাজার-বাদামতলীর চালের আড়তের শিল্পী রাইস এজেন্সির মালিক কাওসার রহমান দীর্ঘদিন ধরে চালের ব্যবসা করেন। পুরো পরিস্থিতির খোঁজখবর রাখেন। তিনি বললেন, এপ্রিলের শেষ দিকে ২৫ শতাংশ চালের সরবরাহ আসে নতুন মৌসুমের চাল থেকে। এ বছর সেটা আসছে না। কারণ, বৃষ্টি। তিনি বলেন, এ বছর চালের বাজারে টান ছিল। হাওরে যে পরিমাণ ধান নষ্ট হলো, তাতে সরবরাহ অফুরন্ত থাকবে না।

    এবার বোরো মৌসুমে ৪৮ লাখ হেক্টর জমিতে বোরোর আবাদ হয়েছে। এ থেকে ১ কোটি ৯১ লাখ টন চাল উৎপাদনের লক্ষ্য ঠিক করেছিল সরকার। তবে হাওর তলিয়ে যাওয়ায় তা কিছুটা কম হওয়ার আশঙ্কা আছে। হাওরের ২ লাখ ২৪ হাজার হেক্টর জমিতে বোরোর আবাদ হয়েছিল, সেখান থেকে প্রায় ৯ লাখ টন চাল উৎপাদনের আশা করেছিল কৃষি সম্প্রসারণ অধিদপ্তর (ডিএই)। তবে সেখানকার বড় অংশের ধানই নষ্ট হয়ে যাবে।

    তবে খাদ্যমন্ত্রী কামরুল ইসলাম মনে করেন, চালের কোনো ঘাটতি হবে না। গত রাতে ফোন করা হলে বুধবার এক অনুষ্ঠানে দেওয়া বক্তব্যকেই তিনি উদ্ধৃত করতে বলেন। সেখানে তিনি বলেছিলেন, হাওরে ধান নষ্ট হলেও চালের কোনো সংকট হবে না। বাংলাদেশে বছরে ১৫-২০ লাখ টন চাল উদ্বৃত্ত থাকে। হাওরে ছয় লাখ টন কম উৎপাদন হলেও কোনো ঘাটতি হবে না।

    অবশ্য গত কয়েক দিনে চালের মূল্যবৃদ্ধির হার দিয়ে মানুষের দুর্ভোগ বোঝা যাবে না। মূলত, গত বোরো মৌসুম শেষ হওয়ার পর থেকেই চালের দাম বাড়ছিল। ওই সময় মোটা চালের দর ছিল কেজিতে ৩২ আর সরু চাল ৪৪ টাকা। সরকারি সংস্থা ট্রেডিং করপোরেশন অব বাংলাদেশের (টিসিবি) বাজারদরের তালিকা অনুযায়ী, গত এক বছরে মোটা চালের দাম ২৪ শতাংশ বেড়েছে।

    সাবেক তত্ত্বাবধায়ক সরকারের উপদেষ্টা হোসেন জিল্লুর রহমান সামগ্রিক পরিস্থিতি নিয়ে প্রথম আলোকে বলেন, ‘আমরা যে সহনীয় মূল্যস্ফীতির কথা বলছি, সেখানে একটা ধাক্কা দেবে চালের দাম। দরিদ্র মানুষের বড় চিন্তা তো মোটা চালের দাম নিয়ে, সেখানেও একটা ধাক্কা লাগবে।’ তিনি বলেন, চালের প্রাপ্তিতে একটা ঘাটতি তৈরি হতে যাচ্ছে, সেটা দৃশ্যমান। এটা মোকাবিলায় সরকারকে নানা কর্মসূচি নিতে হবে। গতানুগতিক উপায় নয়, একটা উদ্যোগী মনোভাব থাকতে হবে।

    বাংলাদেশ পরিসংখ্যান ব্যুরোর (বিবিএস) তথ্যমতে, ২০১৫-১৬ অর্থবছরে দেশে ৩ কোটি ৪৯ লাখ ৬৮ হাজার টন চাল উৎপাদিত হয়েছে; যা আগের বছরের চেয়ে ২ লাখ ৫৮ হাজার টন বেশি। চলতি অর্থবছরে উৎপাদনের লক্ষ্য ৩ কোটি ৫০ লাখ টন।

    জাতীয় রাজস্ব বোর্ডের (এনবিআর) হিসাবে, চলতি অর্থবছরের ফেব্রুয়ারি পর্যন্ত আট মাসে প্রায় দুই লাখ টন চাল আমদানি হয়েছে। গত বছরের একই সময়ে আমদানি হয়েছিল প্রায় সাড়ে তিন লাখ টন। অর্থাৎ, আমদানির পরিমাণ কম। ২০১৫ সালের ডিসেম্বরে চালের আমদানি নিরুৎসাহিত করতে শুল্কহার ১০ শতাংশ থেকে বাড়িয়ে ২০ শতাংশ করার পর আমদানি কমে যায়।

    চালের চড়া দামের কারণে সীমিত আয়ের সাধারণ মানুষের কষ্টের কথা জানা যায় রাজধানীর বিভিন্ন এলাকায় খাদ্য অধিদপ্তরের খোলাবাজারে চাল বিক্রি কর্মসূচির (ওএমএস) ট্রাকের সামনে গেলে। এসব জায়গায় ব্যাগ হাতে নিম্ন আয়ের মানুষের ভিড় বেড়েছে। সেখানে ১৫ টাকা কেজি দরে চাল বিক্রি করছে সরকার।

    গতকাল বেলা ১১টার দিকে রাজধানীর শেওড়াপাড়ার আকরাম উদ্দিন নামের খাদ্য অধিদপ্তরের একজন পরিবেশকের ট্রাকের সামনে গিয়ে দেখা গেল, চাল নয়, ১৭ টাকা কেজি দরে আটা বিক্রি হচ্ছে। জানতে চাইলে আকরাম উদ্দিন বললেন, সরকার এক হাজার কেজি করে চাল বরাদ্দ দিয়েছে, যা সকাল নয়টায় শুরু করার পর বিক্রি হয়ে গেছে।

    আকরাম উদ্দিনের ট্রাক যেখানে রাখা, সেখান থেকে কিছু দূরেই শেওড়াপাড়া কাঁচাবাজারে প্রতি কেজি মোটা চাল ৪৩ থেকে ৪৪ টাকা দরে বিক্রি হচ্ছে। অন্যদিকে আটাশ নামের মাঝারি মানের চাল ৪৮ টাকা এবং রশিদ, এরফান, মোজাম্মেলসহ বিভিন্ন মিলের মিনিকেট চাল প্রতি বস্তা (৫০ কেজি) ২ হাজার ৭০০ থেকে ২ হাজার ৭৫০ টাকা দরে বিক্রি হচ্ছে। মিনিকেট চাল খোলা কিনলে দাম পড়ছে ৫৬ থেকে ৫৭ টাকা।

    রাজধানীর পশ্চিম আগারগাঁওয়ে বিজ্ঞান জাদুঘরের সামনে খাদ্য অধিদপ্তরের ট্রাকের সামনে লাইনে দাঁড়িয়ে ছিলেন সুরাইয়া বেগম। কাঁচাবাজারে পানি সরবরাহের কাজ করেন তিনি। তাঁর পরিবারের সদস্যসংখ্যা ৮। প্রতি মাসে প্রায় ৬০ কেজি চাল লাগে।

    সুরাইয়া বেগম বলেন, কিছুদিন আগেও এক বস্তা চাল কিনতে খরচ হয়েছে ১ হাজার ৭০০ টাকা। এখন সেটা ২ হাজার টাকা চাচ্ছে। তার মানে, কেজিতে দাম বেড়েছে প্রায় ছয় টাকা। এই প্রথম তিনি ট্রাক থেকে চাল কিনতে গেছেন বলে জানালেন। চালের দাম বাড়ায় তাঁর সংসারে খরচ বেড়েছে প্রায় ৩৬০ টাকা।
   #### ০৪ মে ২০১৭, দক্ষিণাঞ্চলেও চালের দাম বেড়েছে
    এম জসীম উদ্দীন, বরিশাল

    বরিশালসহ দেশের দক্ষিণাঞ্চলের জেলাগুলোতে চালের দাম বেড়েছে। গত ১৫ দিনে পাইকারি বাজারে দুই দফা বেড়ে মোটা চালের দাম উঠেছে ৩৮-৩৯ টাকায়। খুচরা বাজারে তা ৪১ থেকে ৪২ টাকায় বিক্রি হচ্ছে বলে জানিয়েছেন ব্যবসায়ীরা। শুধু মোটা চাল নয়, বেড়েছে সরু ও মাঝারি চালের দামও।

    চালের দাম বেড়ে যাওয়ায় সাধারণ মানুষ বিপাকে পড়েছে। পাইকারি বিক্রেতারা বলছেন, যেসব জেলা থেকে দক্ষিণাঞ্চলের জেলাগুলোতে চাল সরবরাহ হয়, সেখানেই দাম বেড়েছে। ফলে তাঁরাও দাম বাড়াতে বাধ্য হয়েছেন।

    বরিশাল নগরের পাইকারি চালের বাজার ফড়িয়াপট্টির কয়েকজন ব্যবসায়ী জানান, কিছুদিন আগেও পুরোনো মিনিকেট চালের দাম প্রতি কেজি ৪৮ থেকে ৪৯ টাকা ছিল। এখন পাইকারি বাজারে তা ৫০ থেকে ৫১ টাকায় বিক্রি হচ্ছে। এ ছাড়া গুটি ও স্বর্ণা ৩৬-৩৭ টাকার বদলে এখন ৩৯-৪০ টাকা, দেশি মোটা আমন ৩৬ টাকা থেকে বেড়ে ৪০-৪২ টাকায় বিক্রি হচ্ছে।

    পাইকারি বাজারের চেয়ে খুচরা বাজারে দাম বেশি কেজিপ্রতি ২ থেকে ৩ টাকা। নগরের পোর্ট রোডের খুচরা দোকান মা ট্রেডার্সের সুমন মিয়া বলেন, তিনি প্রতি কেজি মোটা চাল ৪২ টাকা, সরু চাল ৫০-৫২ টাকা ও মাঝারি মানের চাল ৪৫-৪৬ টাকা দরে বিক্রি করছেন।

    উল্লেখ্য, সাম্প্রতিক অতিবৃষ্টির কারণে বোরো মৌসুমের চাল বাজারে আসতে দেরি হচ্ছে। এতে চালের সরবরাহে টান পড়ে দাম বেড়েছে বলে দাবি করছেন বড় বড় মিলের মালিকেরা। এর প্রভাবে সারা দেশেই চালের দাম বেড়েছে।

    বরিশাল অঞ্চলের চালের জোগান মূলত সাতক্ষীরা, ঝিনাইদহ, কুষ্টিয়া ও মেহেরপুর থেকে আসে উল্লেখ করে বরগুনার পাইকারি চাল ব্যবসায়ী রানা তালুকদার বলেন, ‘আমরা ভেবেছিলাম, বৈশাখে নতুন ধান ওঠার পর চালের দাম কমবে। কিন্তু এখন দেখছি উল্টো চিত্র, দুই দফায় মণপ্রতি দর ২০০ টাকা পর্যন্ত বেড়েছে। আর খুচরা পর্যায়ে তা কেজিপ্রতি দাম বেড়েছে ৫-৭ টাকা।’

    বরিশাল নগরের ফড়িয়াপট্টির চাল ব্যবসায়ী কমল সাহা বলেন, চাল আমদানির ওপর ২০ শতাংশ শুল্ক আরোপ করা আছে। এতে আমদানি প্রায় বন্ধ। এ ছাড়া হাওরে ফসলহানি, চলনবিল পানিতে প্লাবিত হওয়ার প্রভাব পড়েছে চালের বাজারে।

    দক্ষিণাঞ্চলে গত ফেব্রুয়ারি থেকে চার দফা চালের দাম বেড়েছে বলে দাবি করেন ব্যবসায়ীরা। বরিশাল নগরের পাইকারি ব্যবসায়ীরা জানান, মূল্যবৃদ্ধির কারণে বরিশালে চালের আমদানিও অনেক কমে গেছে। আগে যেখানে প্রতি সপ্তাহে গড়ে দেড় হাজার টন চাল আসত, এখন তা কমে ৫০০-৬০০ টনে এসে দাঁড়িয়েছে। দাম বাড়ার কারণে খুচরা বাজারে চালের বিক্রি যেভাবে কমেছে, তেমনি পাইকারি চাল আমদানির পরিমাণও কম।

    নগরের ফলপট্টি এলাকার খুচরা বিক্রেতা মতিউর রহমান বলেন, পাইকারি বাজারে চালের দাম বাড়তি হওয়ায় প্রতি কেজিতে ২-৩ টাকা দাম না বাড়ালে ব্যবসা টেকানো কঠিন। দাম বাড়ানোর কারণে ক্রেতাদের সঙ্গে প্রতিনিয়তই বচসা হচ্ছে। আগের চেয়ে চালের বিক্রিও কমে গেছে অনেক।

    বরগুনার পাইকারি চাল ব্যবসায়ী শংকর তালুকদার বলেন, ‘সাধারণত ফাল্গুন-চৈত্র মাসে ধানের সংকটের কারণে দেশের চালের বাজার কিছুটা অস্থিতিশীল হয়। ওই সময় বিদেশ থেকে চাল আমদানি করে সংকট সামাল দেন ব্যবসায়ীরা।

    বরিশাল নগরীর পোর্ট রোড বাজারে কেনাকাটা করতে যাওয়া রূপাতলী এলাকার বাসিন্দা মো. শহীদুল্লাহ বলেন, এটা কোনো পক্ষের কারসাজি কি না, সে বিষয়ে সরকারের নজরদারি থাকা উচিত।

    বরিশাল বিভাগীয় আঞ্চলিক খাদ্যনিয়ন্ত্রক আমজাদ হোসেন প্রথম আলোকে বলেন, সম্প্রতি সিলেটের হাওরাঞ্চলের ফসলহানি চালের মূল্যবৃদ্ধির অন্যতম কারণ। তবে যেটুকু মূল্য বেড়েছে, তা সহনীয় ও যৌক্তিক। চালের সরকারি দর সম্পর্কে তিনি বলেন, অন্যান্য নিত্যপণ্যের সঙ্গে সামঞ্জস্য রেখেই সরকার চাল কেনার দর ঠিক করেছে। এর চেয়ে কম দাম নির্ধারণ করা হলে চাষিরা লোকসানে পড়বে এবং ধান উৎপাদনে নিরুৎসাহিত হবেন।
    © স্বত্ব প্রথম আলো ১৯৯৮ - ২০১৭
   #### ২৯ মে ২০১৭, চালের দাম বেশি, কষ্ট দিচ্ছে ‘ভিআইপি’ পণ্য চীনা রসুন
    রমজানের প্রথম দিনের বাজারদর
    নিজস্ব প্রতিবেদক
    .রাজধানীর বাজারে দিন কয়েক আগেও এক কেজি চীনা রসুনের দাম ছিল ২৪০-২৫০ টাকা। গতকাল রোববার সেই রসুনের দাম উঠেছে ৪০০ টাকা। তাই এবারের রমজান মাসে ‘ভিআইপি’ পণ্যের তালিকায় প্রথম নামটি চীনা রসুনের। পরের নামটি বেগুন। ৫০-৬০ টাকার বেগুন গতকাল কেজিপ্রতি ৮০-১০০ টাকায় বিক্রি হয়েছে।
    শুধু রসুন আর বেগুন নয়, রমজান মাসে বাজারে ব্যবসায়ীরা ক্রেতাদের পকেট কাটছেন চিনি, ছোলা, পেঁয়াজ, খোলা সয়াবিন তেল, গরু ও মুরগির মাংস, শসা ও লেবুতেও। আর চালের দামে ভোক্তাদের অসহায়ত্ব চলছে কয়েক মাস ধরেই। সব মিলিয়ে গত বছরের চেয়ে এবার রমজানের বাজারে ক্রেতাদের কষ্ট বেশি হচ্ছে।
    গত বছর রমজান মাসে মোটা চালের কেজি ছিল ৩২-৩৪ টাকা, এ বছর ৪৫-৪৮ টাকা। চিনি ছিল ৬২ থেকে ৬৫ টাকা, এবার ৭৫ টাকা। চীনা রসুন ছিল ২০০-২২০ টাকা, যা এখন ৩৬০-৪০০ টাকা। বেগুন, শসা ও কাঁচামরিচের দাম এবার গত বছরের রমজানের প্রথম দিনের মতোই। ছোলার দামও গত রমজানের কাছাকাছি আছে। সে তুলনায় গরুর মাংসের দাম গতবারের তুলনায় কেজিতে প্রায় ৮০ টাকা বেশি। অবশ্য ব্রয়লার মুরগির দাম গতবারের চেয়ে কেজিতে ২০ টাকা কম।
    রাজধানীর কারওয়ান বাজার থেকে গতকাল বিকেলে কেনাকাটা করে ফিরছিলেন তেজতুরী বাজারের বাসিন্দা আবদুল খালেক। পেশায় গাড়িচালক। জানতে চাইলে তিনি বলেন, নিম্ন আয়ের মানুষকে চালের দামই বেশি কষ্ট দিচ্ছে। ২৮ জাতের চাল আগে ৩৮ টাকা ছিল, এখন ৫২ টাকা।
    কারওয়ান বাজার, মোহাম্মদপুর টাউন হল বাজার ও শেওড়াপাড়া বাজার ঘুরে দেখা যায়, ভালো মানের লম্বা বেগুন কেজিপ্রতি ৮০-১০০ টাকা। মান তেমন ভালো নয়, এমন লম্বা বেগুন মিলেছে ৬০ টাকায়। তাজা ও দেশি জাতের শসা কেজিপ্রতি ৮০ টাকা, সাধারণ দেশি জাতের শসা ৬০ টাকা আর হাইব্রিড শসা ৪০-৫০ টাকায় বিক্রি হচ্ছে। অবশ্য কারওয়ান বাজারে ৩০ টাকা কেজিতেও শসা মিলেছে।
    লেবুর দাম আকারভেদে হালিতে ৫-১০ টাকা বেড়েছে। কাঁচা মরিচের দাম নাগালেই আছে, প্রতি কেজি ৬০ টাকা। বিক্রেতারা বলছেন, কয়েক দিনের মধ্যেই কাঁচাবাজারের এসব পণ্যের দাম কমে যাবে।
    চীনা রসুনের দামে হঠাৎ বড় লাফের বিষয়ে শ্যামবাজারের আমদানিকারক রতন সাহা প্রথম আলোকে বলেন, এ বছর চীনা রসুন আমদানি খুব কম হয়েছে। ফলে বাজারে সংকট তৈরি হয়ে দাম বেড়ে গেছে। অবশ্য তা কিছুদিনের মধ্যে কমবে। শ্যামবাজারে ৫০-৬০ টাকা কেজি দরে বিক্রি হচ্ছে।
    দেশি পেঁয়াজ কেজিতে ৫-৬ টাকা বেড়ে কারওয়ান বাজারে ৩৮-৪০ টাকায় উঠেছে। অবশ্য পাইকারি দোকানে বেড়েছে কেজিতে ২ টাকা।
    পবিত্র শবে বরাতের আগে মেঘনা গ্রুপের মিল বন্ধ থাকার অজুহাতে চিনির দাম ৬৪-৬৫ টাকা থেকে বেড়ে ৬৮-৭০ টাকায় উঠেছিল। রমজান মাস শুরুর দিন সেটা কিনতে কেজিপ্রতি ৭৫ টাকা দিতে হলো ক্রেতাকে। মৌলভীবাজারের পাইকারি চিনি ব্যবসায়ী আবুল হাশেম বলেন, সরবরাহের তুলনায় চাহিদা বেশি থাকায় কয়েক দিন আগে পাইকারি বাজারেই চিনির দাম ৭০ টাকায় উঠেছিল, এখন সাড়ে ৬৮ টাকায় নেমেছে। লিটারে দুই টাকা বেড়েছে খোলা সয়াবিন তেলের দাম, লিটারপ্রতি ৮৮-৯০ টাকা।
    ছোলার দাম নতুন করে ৫ টাকা বেড়েছে। ভালো মানের ছোলা ১০০ টাকা, মধ্যম মানের ছোলা ৯০-৯৫ টাকা ও সাধারণ মানের ছোলা কেজিপ্রতি ৮৫ টাকায় বিক্রি হচ্ছে।
    ঢাকা দক্ষিণ সিটি করপোরেশন গরুর মাংসের দাম কেজিপ্রতি সর্বোচ্চ ৪৭৫ টাকা নির্ধারণ করে দিলেও বাজারে তা বিক্রি হচ্ছে ৫০০-৫২০ টাকায়। ব্রয়লার মুরগির দাম কেজিতে ১০ টাকা বেড়ে ১৬০ টাকায় উঠেছে।
    © স্বত্ব প্রথম আলো ১৯৯৮ - ২০১৭
   #### ০৪ মে ২০১৭, চালের দাম বাড়ার পেছনে ব্যবসায়িক কারসাজি?
    প্রথম আলো
    পান্না বালা, ফরিদপুর

    অস্থিতিশীল হয়ে পড়েছে ফরিদপুরের চালের বাজার। গত ১৫ দিনে এ অঞ্চলে চালের দাম কেজিতে দুই টাকা থেকে শুরু করে ১০ টাকা পর্যন্ত বেড়েছে। কয়েক দফায় এই দাম বৃদ্ধি করা হয়েছে।

    দাম বৃদ্ধির কারণে চালের বাজারে একটা অস্থিতিশীল অবস্থার সৃষ্টি হয়েছে, তা স্বীকার করছেন ক্ষুদ্র চাল বিক্রেতা, পাইকারি বিক্রেতা এবং জেলা বাজার কর্মকর্তাও। তবে এ দাম বৃদ্ধির কারণ নিয়ে পাইকারি বিক্রেতাদের সঙ্গে একমত নন খুচরা বিক্রেতারা। খুচরা বিক্রেতারা দাবি করছেন, অতি বৃষ্টি ও হাওর এলাকায় বন্যার অজুহাত দেখিয়ে দাম বাড়ানো হচ্ছে চালের। মূলত ব্যবসায়িক ফায়দা লাভের জন্য কৃত্রিম এই সংকট সৃষ্টি করা হচ্ছে বলে অভিযোগ তাঁদের।

    আজ বৃহস্পতিবার ফরিদপুর শহরের চকবাজার, শরীয়তুল্লাহ বাজার ও তিতুমীর বাজারের পাইকারি এবং খুচরা চালের দোকান সরেজমিনে ঘুরে দেখা গেল, ১৫ দিনের ব্যবধানেই বেশ চড়া বাজার।

    ১৫ দিন আগে যেখানে ১ কেজি বাঁশমতি চালের দাম ছিল ৫০ টাকা, আজকে বিক্রি হচ্ছে ৫৮ থেকে ৬০ টাকায়।
    মিনিকেট চালের দামও ছয় টাকার মতো বেড়েছে, বিক্রি হচ্ছে ৫২ থেকে ৫৪ টাকা দরে।
    ৪২ টাকা কেজির কাজললতা বিক্রি হচ্ছে ৫০ টাকায়।
    ৩৮ টাকার কেজি স্বর্ণা বর্তমানে বিক্রি হচ্ছে ৪০ টাকায়।
    ইরি-২৮ প্রতি কেজি ৪২ টাকা থেকে বেড়ে ৪৫ টাকা হয়েছে।

    শহরের চকবাজার এলাকার পাইকারি চাল বিক্রেতা নির্মল খাদ্যভান্ডারের অনিল কুমার সাহা প্রথম আলোকে বলেন, ‘ফরিদপুরে যশোর, সাতক্ষীরাসহ উত্তর বঙ্গের বিভিন্ন জেলা থেকে চাল আনা হয়। কিন্তু সম্প্রতি অতিবৃষ্টি ও হাওর এলাকায় বন্যার কারণে ধান ডুবে নষ্ট হয়ে গেছে। অন্যান্য বছর হাওর এলাকা থেকে প্রতিদিন শত শত ট্রাক ধান উত্তর বঙ্গের বিভিন্ন মিলে যেত। কিন্তু এবার উত্তর বঙ্গ থেকে হাওর এলাকায় ধান-চাল যাচ্ছে। ফলে আমরা বড় বড় চালের মিল থেকে চাহিদা অনুযায়ী চাল পাচ্ছি না।’

    দাম বাড়ার ব্যাপারে অনিল কুমার সাহা বলেন, গত বছর এই সময়ে সাতক্ষীরা এলাকায় ধানের দাম ছিল প্রতি মণ ৭০০ টাকা। কিন্তু এ বছর সেখানে এক হাজার টাকা মণ দরে ধান বিক্রি হচ্ছে। উত্তর বঙ্গে বাংলামনি ধান গত বছর ৬৫০ টাকা মণ বিক্রি হলেও এ বছর বিক্রি হচ্ছে ৯৫০ টাকায়। প্রতি মণ ধানের দাম বেড়েছে তিন শ থেকে সাড়ে তিন শ টাকা।

    চকবাজার বণিক সমিতির সভাপতি ও পাইকারি চাল বিক্রেতা জয় গোবিন্দ সাহা প্রথম আলোকে বলেন, ‘ধানের দাম বেশি হওয়ায় আমাদের মিলারদের কাছ থেকে বেশি দামে চাল কিনতে হচ্ছে।’ তিনি বলেন, পুরান চাল শেষ হয়ে আসছে, অপর দিকে নতুন চালের আমদানিও কম, কিন্তু বাজারে চাহিদা বেশি, তাই দাম বাড়ছে।

    তবে নাম প্রকাশে অনিচ্ছুক চকবাজার, শরীয়তুল্লা বাজার ও তিতুমীর বাজারের তিন খুচরা চাল বিক্রেতা অভিযোগ করে বলেন, ফরিদপুরের পাইকারি চাল বিক্রেতাদের কাছে যে পরিমাণ চাল মজুত আছে, তাতে আগামী দুই মাসের মধ্যে চালের দাম বৃদ্ধি বা চালের সংকট হওয়ার কথা নয়। কিন্তু পাইকারি ব্যবসায়ীরা ব্যবসায়িক স্বার্থে কৃত্রিমভাবে চালের সংকট সৃষ্টি করে রেখেছেন। পাইকারি ব্যবসায়ীরা বাজারের গুদামে চাল না রেখে শহরের আশপাশে তাদের বিভিন্ন গুদামে চাল রেখে বিক্রি করছেন। আমরা ৫০ বস্তা চাল কিনতে গেলে চালের সংকটের কথা বলে দেওয়া হচ্ছে ১৫ থেকে ২০ বস্তা চাল।

    খুচরা বিক্রেতাদের এ অভিযোগ একদম অস্বীকার করছেন না জেলা বাজার কর্মকর্তা সাহাদাত হোসেনও। তিনি বলেন, ‘আমরা প্রতিনিয়ত পাইকারি বাজার পর্যবেক্ষণ করি। তারপরও কোনো কোনো পাইকারি ব্যবসায়ী আড়ালে আবডালে কৃত্রিম সংকট সৃষ্টির এ জাতীয় ঘটনা ঘটাতে পারেন।’

    পাশাপাশি তিনি চালের দাম বৃদ্ধির কারণ হিসেবে আমদানি শুল্কের বিষয়টি আনেন সাহাদাত হোসেন। তিনি বলেন, এক বছর আগে সরকার চাল আমদানির ওপর শুল্ক ১০ শতাংশ থেকে বাড়িয়ে ২৫ শতাংশ করেছিল। এ কারণে দেশের বাইরে থেকে চাল আমদানি কমে যায়।

    এ ছাড়া নতুন চালের মৌসুম শুরু হলেও বাজারে চাল আসছে ধীরগতিতে, যার প্রভাব পড়েছে বাজারে। সরকার চালের ক্রয়মূল্য এক টাকা করে বাড়িয়ে ৩৪ টাকা করেছে এবং সরকারি উদ্যোগে খোলাবাজারে (ওপেন মার্কেট সেল) চাল বিক্রি গত পাঁচ থেকে ছয় মাস ধরে বন্ধ থাকায় সামগ্রিকভাবে ফরিদপুরে চালের বাজার অস্থিতিশীল হয়ে পড়েছে বলে মনে করছেন সাহাদাত হোসেন। তবে এই সংকট ক্ষণস্থায়ী এবং কেটে যাবে বলে আশাবাদ ব্যক্ত করেন তিনি।
   #### ২১ মে ২০১৭, বাজারে নতুন চাল, তবু কমছে না দাম
    রাজধানীর বাজারে নতুন বোরো চাল আসতে শুরু করেছে। তবে পুরোনো চালের মতো এই চালের দামও চড়া। যদিও আশা করা হয়েছিল, নতুন মৌসুমের ধান উঠলে বাজারে চালের দাম কমবে।
    পাইকারি বাজারে প্রতি কেজি নতুন মোটা চাল বিক্রি হচ্ছে ৪৩ টাকা দরে। সরু চাল কেজিপ্রতি ৫২ টাকার আশপাশে বিক্রি করছেন বিক্রেতারা। মৌসুমের শুরুতে দাম তো কমেইনি, বরং ভবিষ্যতেও কমার কোনো আশা দিতে পারছেন না ব্যবসায়ীরা। তাঁরা বলছেন, এ বছর ধানের দাম বেশি, তাই চালের দাম উল্লেখযোগ্য হারে কমার সম্ভাবনা কম।
    এ কারণে কয়েক মাস ধরে চাল কিনতে গিয়ে সাধারণ মানুষ যে অস্বস্তিতে ভুগছে, তা দূর হওয়ার সম্ভাবনা কম। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, এক বছর আগের তুলনায় মোটা চালের দাম এখন ৩৬ শতাংশ বেশি। তবে চালের দাম না কমায় ভোক্তারা বিপাকে পড়লেও মৌসুমের শুরুতেই ধানের ভালো দাম পাচ্ছেন কৃষকেরা।
    দেশে প্রতিবছর প্রায় সাড়ে তিন কোটি টন চাল উৎপাদিত হয়, যার প্রায় ৬০ শতাংশ আসে বোরো মৌসুমে। গত মৌসুমে ১ কোটি ৮৯ লাখ টন বোরো চাল উৎপাদিত হয়েছিল। এ বছর আগাম বৃষ্টিতে বিস্তীর্ণ হাওর অঞ্চল তলিয়ে যাওয়ায় পাকা ধান নষ্ট হয়ে গেছে। যে কারণে চালের উৎপাদন লক্ষ্যমাত্রার চেয়ে কিছুটা কম হতে পারে। এ জন্য মৌসুমের শুরু থেকেই ধানের দাম চড়া বলে জানান ব্যবসায়ীরা। তাঁদের দাবি, উত্তরবঙ্গে নতুন মৌসুমের ধান মণপ্রতি ১ হাজার টাকা থেকে ১ হাজার ১০০ টাকা দরে বিক্রি হচ্ছে, যা গত বছর ৮০০ টাকার মধ্যে ছিল।
    রাজধানীর চালের অন্যতম পাইকারি বাজার মোহাম্মদপুর কৃষি মার্কেটে বোরোর পুরোনো চাল নেই বললেই চলে। সেখানে হাইব্রিড মোটা চাল নামে পরিচিত চাল বিক্রি হচ্ছে ৪৩ টাকা কেজি দরে। মোটা চালের আর দুই জাত গুটি ও স্বর্ণা বিক্রি হচ্ছে ৪৫-৪৬ টাকা দরে। বিআর আটাশ নামের মাঝারি মানের চাল বিক্রি হচ্ছে ৪৬-৪৭ টাকা কেজি দরে। অন্যদিকে মিনিকেট নামে পরিচিত সরু চাল ৫২ টাকা কেজি দরে বিক্রি করছেন বিক্রেতারা। রাজধানীর কারওয়ান বাজারেও নতুন চাল এসেছে। অবশ্য দাম কৃষি মার্কেটের আড়তের চেয়ে কিছুটা বেশি।
    পাইকারি বাজারের এ চাল খুচরা বাজারে গিয়ে কেজিতে দুই থেকে তিন টাকা বেশি দামে বিক্রি হয়। কৃষি বিপণন অধিদপ্তর মিরপুর ১, মোহাম্মদপুর টাউন হল বাজার, কারওয়ান বাজার ও নিউমার্কেট কাঁচাবাজারের তথ্য দিয়ে বলছে, এসব বাজারে মোটা চাল ৪৫ থেকে ৪৬ টাকা কেজি দরে বিক্রি হচ্ছে।
    কৃষি মার্কেটের মেসার্স বিলচাঁন্দক রাইস এজেন্সির ব্যবস্থাপক মো. আনিছুর রহমান প্রথম আলোকে বলেন, কিছুদিন হলো নতুন চাল আসছে। তবে দাম তেমন কমেনি। নতুন চালের সরবরাহ আরও বাড়লে দাম কমবে কি না জানতে চাইলে তিনি বলেন, ‘গত বছর আমরা মোটা চাল ৩৪ টাকা কেজিতে বিক্রি করেছি। এবার এখনকার দামের চেয়ে খুব বেশি কমবে বলে মনে হয় না।’
    দেশে গত কয়েক বছর চালের দাম বেশ কম ছিল। ভালো উৎপাদনের পাশাপাশি ভারত থেকে বেসরকারি পর্যায়ে আমদানির ফলে তখন মৌসুম শেষেও দাম বাড়েনি। ২০১৫ সালের ডিসেম্বরে ভারত থেকে চাল আমদানিতে শুল্ক হার বাড়িয়ে ২০ শতাংশ করা হয়।
    চালকলের মালিকদের সংগঠন বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের সভাপতি আবদুর রশিদ প্রথম আলোকে বলেন, এবার ধান কেনার ক্ষেত্রেই দাম বেশি পড়ছে। সে জন্য চালের দাম খুব বেশি কমানোর সুযোগ কম। তিনি বলেন, নতুন মৌসুমের ধান এলেও লোডশেডিংয়ের কারণে চাল উৎপাদনে বিঘ্ন ঘটছে। দিনে সাত থেকে আট ঘণ্টা বিদ্যুৎ থাকছে না।
   #### ২৮ মে ২০১৭, বিশ্বে মোটা চালের দাম বাংলাদেশেই সবচেয়ে বেশি
    ইফতেখার মাহমুদ
    মোটা চালের দাম বিশ্বে এখন বাংলাদেশেই সবচেয়ে বেশি। এরপরই আছে পাকিস্তান, তাও বাংলাদেশের চেয়ে ১০ টাকা কম। সরকারি হিসাবেই দেশে প্রতি কেজি চাল বিক্রি হচ্ছে ৪৮ টাকায়। চালের এই দরও দেশের মধ্যে নতুন রেকর্ড।
    চালের দাম পর্যবেক্ষণকারী সরকারি তিনটি সংস্থার তথ্য বিশ্লেষণ করে দেখা গেছে, এক বছর ধরেই ধারাবাহিকভাবে চালের দাম বেড়েছে। ট্রেডিং করপোরেশন অব বাংলাদেশের (টিসিবি) হিসাবে গত এক মাসে মোটা চালের দর বেড়েছে ১১ শতাংশ। আর গত এক বছরে হয়েছে প্রায় দ্বিগুণ। অর্থনীতিবিদেরা বলছেন, একের পর এক ভুল নীতি গ্রহণ ও সঠিক পদক্ষেপ না নেওয়ার কারণে চালের দাম এতটা বেড়েছে।
    চালের এই রেকর্ড দর নিয়ে খাদ্যমন্ত্রী কামরুল ইসলাম সুনির্দিষ্ট কোনো মন্তব্য করেননি। প্রথম আলোকে তিনি বলেন, ‘চাল সংগ্রহের চুক্তি করতে ভিয়েতনাম থেকে কেবল দেশে এসেছি। এখনই চালের দাম বিষয়ে কিছু বলতে পারব না।’
    চালের আন্তর্জাতিক দর
    চাল-গমের দামবিষয়ক দৈনিক প্রতিবেদন প্রকাশ করে খাদ্য মন্ত্রণালয়। তাতে বলা হয়েছে, বর্তমানে বিশ্বে সবচেয়ে সস্তায় চাল বিক্রি করছে ভিয়েতনাম। সেখানে চালের দাম পড়ে প্রতি কেজি ৩৩ টাকা ৬২ পয়সা।
    প্রতিবেশী দেশ ভারতে প্রতি কেজি চালের দাম ৩৪ টাকা ৪৩ পয়সা, থাইল্যান্ডে ৩৭ টাকা ৮১ পয়সা ও পাকিস্তানে ৩৮ টাকা ৫৪ পয়সা। এর বাইরে বিশ্বের সর্ববৃহৎ চাল উৎপাদনকারী দেশ চীন ও ইন্দোনেশিয়া এবং যুক্তরাষ্ট্র চাল উৎপাদন করলেও তারা তা আন্তর্জাতিক বাজারে বিক্রি করে না। উল্টো তারা কিছু চাল আমদানি করে থাকে। এই হিসেবে সবচেয়ে বেশি দামে বাংলাদেশেই চাল বিক্রি হচ্ছে। তবে আন্তর্জাতিক বাজারে চালের দর নতুন করে বাড়তে শুরু করেছে।
    জাতিসংঘের খাদ্য ও কৃষি সংস্থার (এফএও) ‘এগ্রি মার্কেট’ শীর্ষক প্রতিবেদন অনুযায়ী, গত এক সপ্তাহে একমাত্র ভিয়েতনাম ছাড়া বিশ্বের মোটা চাল বিক্রয়কারী সব দেশে চালের দাম বেড়েছে। থাইল্যান্ডে ৫ দশমিক ১৭ শতাংশ, ভারতে ১ দশমিক ৫৪ শতাংশ ও পাকিস্তানে প্রায় ২ শতাংশ বেড়েছে।
    এফএওর গত এপ্রিল মাসের প্রতিবেদনে বলা হয়েছে, গত বছরের তুলনায় এ বছর বিশ্বে চালের উৎপাদন ৬ লাখ টন কমবে। ২০১৬-১৭ সালে
    বিশ্বে চাল উৎপাদন হয়েছিল ১৭ কোটি ১৩ লাখ টন। এই অর্থবছরে তা কমে ১৭ কোটি ৭ লাখ টন হতে পারে। ফলে তিন বছর ধরে যেখানে চালের দর ছিল কমতির দিকে, এ বছর তা বাড়তে শুরু করেছে।
    দেশেও দামের রেকর্ড
    খাদ্যনীতি নিয়ে কাজ করা আন্তর্জাতিক সংস্থা ইন্টারন্যাশনাল ফুড পলিসি রিসার্চ ইনস্টিটিউটের (ইফপ্রি) হিসাবে, এর আগে ২০১৬ সালের অক্টোবরে দেশের মধ্যে প্রতি কেজি চালের দর ৩৮ টাকায় উঠেছিল। ২০০৮ সালে সাবেক তত্ত্বাবধায়ক সরকারের আমলে প্রতি কেজি চাল ছিল ৩৬ টাকা। এরপর ২০০৯ সালে ধানের বাম্পার ফলনের পর দেশে চালের দাম কমতে থাকে। ২০১২ সালে প্রতি কেজি চাল ২৬ টাকায় নেমে আসে। ২০১৪ সালে আওয়ামী লীগ টানা দ্বিতীয় দফায় ক্ষমতায় আসার পর চালের দর আবারও বাড়তে থাকে। ২০১৪ সালে ৩০ এবং ২০১৫ সালে ৩৩ টাকায় ওঠে চালের দর। ২০১৬ সালে মোটা চালের দর ৩৪ টাকায় বিক্রি হয়েছে। যদিও কম দামে চাল পাওয়া ছিল সরকারের অন্যতম নির্বাচনী প্রতিশ্রুতি।
    ইফপ্রির ২০১৫ সালের জরিপ অনুযায়ী, বাংলাদেশের মানুষের গড়ে খাদ্যশক্তির (ক্যালরি) ৬৫ শতাংশ আসে চাল বা ভাত থেকে। আর প্রতিদিন তারা খাবারের পেছনে যে অর্থ ব্যয় করে, তার ২৭ শতাংশ যায় চাল কিনতে। সংস্থাটির পর্যবেক্ষণ অনুযায়ী দাম বাড়লে গরিব মানুষ ভাত খাওয়া কমিয়ে দেয়।
    এ ব্যাপারে বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক মো. শাহাবুদ্দিন প্রথম আলোকে বলেন, চালের দাম ৪৮ টাকা হয়ে যাওয়ায় প্রায় ২ কোটি নিম্নবিত্ত পরিবারের খাদ্যনিরাপত্তায় মারাত্মক হুমকি তৈরি করবে। এসব পরিবারের দিনের খরচের একটি বড় অংশ চাল কেনা বাবদ যায়। দাম বেড়ে যাওয়ায় তাদের বিপদ বাড়বে। তিনি মনে করেন, কয়েক বছর ধরে সরকারের খাদ্যবিষয়ক পদক্ষেপগুলো যে সঠিক ছিল না, তা এখন নানা সংকটের মধ্য দিয়ে প্রকাশিত হচ্ছে।
    কেন বাড়ছে চালের দর
    প্রথম আলোর অনুসন্ধান ও বিশেষজ্ঞদের মতামত পর্যালোচনা করে দেখা গেছে, মূলত চারটি কারণে মোটা চালের দাম এখন বাংলাদেশে সবচেয়ে বেশি। প্রথমত, সরকারি গুদামে চালের মজুত গত ১০ বছরের মধ্যে সর্বনিম্ন। গত শুক্রবার পর্যন্ত সরকারের চালের মজুত ছিল ২ লাখ ৩১ হাজার টন। বিশেষজ্ঞদের মতে, সরকারি গুদামে কমপক্ষে ৬ লাখ টন চালের মজুত থাকা উচিত। এর চেয়ে কম মজুত থাকলেই সুযোগ নিয়ে ব্যবসায়ীরা চালের দাম বাড়ান। এবারও তা-ই হচ্ছে।
    দ্বিতীয়ত, ব্যবসায়ীদের হাতে কী পরিমাণে চাল আছে সেই তথ্য খাদ্য মন্ত্রণালয়ের কাছে নেই। কেউ চালের বেশি মজুত করল কি না, সেই তথ্য সরকার জানে না। ২০১২ সালে খাদ্য মজুত নিয়ন্ত্রণ আইন করা হলেও খাদ্য মন্ত্রণালয় তা বাস্তবায়ন করতে পারেনি।
    তৃতীয়ত, দেশে চালের উৎপাদন ও ভোগের কোনো সমন্বিত তথ্য এখন পর্যন্ত সরকারের কাছে নেই। ২০১৩ সালে বিআইডিএসকে দিয়ে বাংলাদেশে চাল উদ্বৃত্ত আছে কি না সে সম্পর্কে একটি গবেষণা করানো হয়েছিল। ওই গবেষণায় দেশে কোনো উদ্বৃত্ত চাল নেই—এমন কথা বলা হয়েছিল। কিন্তু তারপরও দেশ খাদ্য উৎপাদনে উদ্বৃত্ত—এই তথ্য তুলে ধরে ২০১৪ সালে বাংলাদেশ থেকে শ্রীলঙ্কায় ৫০ হাজার টন চাল রপ্তানি ও ২৫ শতাংশ আমদানি শুল্ক বসিয়ে চালের আমদানি নিরুৎসাহিত করা হয়। ফলে দুই বছর ধরে শুধু দেশের উৎপাদন দিয়েই চাহিদা মেটানো হয়েছে।
    চতুর্থত, চার বছর ধরে চালের উৎপাদন খরচ ধারাবাহিকভাবে বাড়লেও কৃষক ভালো দাম পাননি। ফলে প্রতিবছরই চালের উৎপাদন বৃদ্ধির হার কমেছে। ভালো দাম পাওয়া যায় এমন ফসলের দিকে কৃষক বেশি ঝুঁকে গেছেন। বর্তমানে এশিয়ার চাল উৎপাদনকারী দেশগুলোর মধ্যে বাংলাদেশের উৎপাদন খরচ সবচেয়ে বেশি। এমনকি ভারতের চেয়ে বাংলাদেশের বোরো ধানের উৎপাদন খরচ প্রায় দ্বিগুণ।
    এ ব্যাপারে বিআইডিএসের জ্যেষ্ঠ গবেষণা ফেলো ও চালের উৎপাদন এবং ভোগ নিয়ে করা গবেষণার প্রধান মোহাম্মদ ইউনুস প্রথম আলোকে বলেন, ‘কোন চিন্তায় কেন চাল রপ্তানি হয়েছিল, তা বলতে পারব না। হাওরে ধান মার খাওয়ার পরও চাল উৎপাদনে স্বয়ংসম্পূর্ণতার কথা বলে আমদানি বন্ধ রাখা হয়েছে। এটাও ঠিক হচ্ছে না।’
    © স্বত্ব প্রথম আলো ১৯৯৮ - ২০১৭
   #### ০৮ জুন ২০১৭, চালের দাম বাড়ায় খরচ বেড়েছে প্রায় সব খাতে
    ভাত কম খাচ্ছে নিম্ন আয়ের মানুষ!
    তানভীর সোহেল ও রাজীব আহমেদ
    মহানন্দ বিশ্বাস এখন দুপুরে আধপেটা খেয়ে কাটান, রাতে খান পেটভরে। দুপুরে হোটেলে এক থালা ভাত খেতে দাম দিতে হয় ১২ টাকা। আগের চেয়ে প্রতি থালা ভাতের দাম ২ টাকা বেড়েছে, ভাতের পরিমাণও কমেছে। ফলে এখন ভরপেট খেতে গেলে এক বেলায় ভাতের পেছনেই ব্যয় হয় কমপক্ষে ৩৬ টাকা। বিপরীতে রাতে মেসের খাবারের বিল ৫০ টাকা। এ টাকায় মেলে এক পদ তরকারি, এক বাটি ডাল। আর ভাত খাওয়া যায় ইচ্ছেমতো।

    মহানন্দ বললেন, রাজধানীর মিরপুর ১ নম্বর সেকশন এলাকায় জুতা সেলাইয়ের কাজ করে দিনে ৪০০ টাকার বেশি আয় হয় না। ফলে দুপুরে ৬০-৭০ টাকা খরচ করে পেটভরে খাওয়ার কোনো সুযোগই নেই। চালের দাম বেড়ে যাওয়ায় এখন আবার যশোরের শেখহাটিতে থাকা স্ত্রী-সন্তানের জন্য বাড়তি খরচ পাঠাতে হয়। কিন্তু আয় বাড়েনি।

    চালের দামে গত কয়েক বছর মহানন্দ বিশ্বাসের মতো মানুষেরা যে স্বস্তিতে ছিলেন, তা চরম অস্বস্তিতে পরিণত হয়েছে গত কয়েক মাসে। বিশ্বের মধ্যে মোটা চালের দাম এখন বাংলাদেশেই সবচেয়ে বেশি। বেড়েছে সব ধরনের মাঝারি ও সরু চালের দামও। ফলে স্বস্তিতে নেই সীমিত আয়ের মানুষেরা। চার-পাঁচ সদস্যের একটি পরিবারে কেবল চাল কেনার পেছনেই খরচ বেড়েছে ৪০০ থেকে ৫০০ টাকা পর্যন্ত। প্রধান খাদ্যের দাম বাড়ায় রিকশাভাড়া বেড়েছে, কর্মজীবী মানুষকে বাইরে খেতে বাড়তি খরচ গুনতে হচ্ছে।

    এ বিষয়ে সাবেক তত্ত্বাবধায়ক সরকারের উপদেষ্টা ও বেসরকারি সংস্থা পিপিআরসির নির্বাহী চেয়ারম্যান হোসেন জিল্লুর রহমান প্রথম আলোকে বলেন, চাল এখনো খাদ্যতালিকার প্রধান খাদ্য। এর দাম বাড়লে নিম্ন আয়ের মানুষেরা দৈনিক খাদ্যের পরিমাণ ঠিক রাখতে গিয়ে অন্যান্য খরচ কমিয়ে ফেলেন। অথবা অনেক সময় দেনাও করতে হয়। ফলে চালের দাম বাড়লে অবধারিতভাবে একটা প্রভাব পড়ে, সেটা কষ্টের। তিনি বলেন, বোরো ধান আসার পরও চালের নাম না কমা একটা আশঙ্কার বিষয়। খাদ্য মজুতও সর্বনিম্ন পর্যায়ে। এটা যে বড় ধরনের একটি সংকট, সেই উপলব্ধি মাথায় নিয়ে মাঠে নামা জরুরি, যাতে এটা মহাসংকটে পরিণত না হয়।

    চালের দামের প্রসঙ্গ উঠতেই চিড়িয়াখানা যাওয়ার সড়কের পাশের চায়ের দোকানি নার্গিস বেগম বললেন, তিনি এক বস্তা চাল কিনেছেন ৪৯ টাকা কেজি দরে। এর আগেরবার একই চাল তিনি ৪২ টাকা দরে কিনেছিলেন।

    রাজধানীর খুচরা বাজারে এখন মোটা চাল মানভেদে ৪৫ থেকে ৪৮ টাকা, মাঝারি মানের চাল ৫০-৫৪ টাকা ও সরু চাল ৫৬-৫৮ টাকা কেজি দরে বিক্রি হচ্ছে। ঢাকায় সবচেয়ে জনপ্রিয় রশিদ, এরফান, মোজাম্মেলসহ বিভিন্ন ব্র্যান্ডের মিনিকেট চাল। সেগুলো দীর্ঘদিন ৪৪ থেকে ৪৫ টাকা কেজি দরে বিক্রি হয়েছে। কয়েক মাসে সেটা বাড়তে বাড়তে এখন ৫৬ টাকায় উঠেছে।

    ট্রেডিং করপোরেশন অব বাংলাদেশের (টিসিবি) হিসাবে, এক বছর আগে যে মোটা চাল পাওয়া যেত ৩০ টাকা কেজিতে, এখন সেটা বিক্রি হচ্ছে ৪৫ টাকায়। ফলে গত বছরের এ সময়টার তুলনায় এখন মোটা চালের দর ৪২ শতাংশ বেশি।

    সরকারের একটি দপ্তরের প্রথম শ্রেণির কর্মকর্তা ফরিদুর রহমান জীবনযাত্রার ব্যয় বাড়ার একটি চিত্র দিলেন। তিনি জানালেন, এ বছরের জানুয়ারি মাসে তাঁর মোট বার্ষিক বেতন বেড়েছে ২ হাজার ৪৬৫ টাকা। এ সময়ের মধ্যে বাসাভাড়া বেড়েছে এক হাজার টাকা, গ্যাসের দাম বেড়েছে ৩০০ টাকা। বাড়িওয়ালা পানির বিল বাড়িয়েছেন ১০০ টাকা। এক-দুই মাস ধরে চালের পেছনে তাঁর অতিরিক্ত ব্যয় হচ্ছে সাড়ে ৩৫০ থেকে ৪০০ টাকা। চালের দাম বাড়ার কারণে বাসা থেকে বাসস্ট্যান্ড পর্যন্ত আসার রিকশা ভাড়া বেড়েছে ৫ টাকা। অর্থাৎ তাঁর একারই যাতায়াত খরচ কেবল এই পথে মাসে বেড়েছে কমপক্ষে ২০০ টাকা। পরিবারের অন্য সদস্যদের যাতায়াত খরচও একইভাবে বেড়েছে।

    রাজধানীর কারওয়ান বাজার ও মোহাম্মদপুর কৃষি মার্কেটে খোঁজ নিয়ে নিয়ে জানা গেছে, নতুন মৌসুমের চালের সরবরাহ বাড়লেও সেখানে দাম কমেনি। কৃষি মার্কেটের আলিফ রাইস এজেন্সির মালিক আবদুস সালাম প্রথম আলোকে বলেন, তাঁর দোকানে হাইব্রিড মোটা চাল ৪২ টাকা, মোটা পাইজাম ৪৭ টাকা ও বিআর আটাশ ৪৯ টাকা দরে বিক্রি হচ্ছে। তিনি বলেন, সবাই আশা করেছিল নতুন চাল আসার পর দাম কমবে, কিন্তু বেড়েছে। যেমন পুরোনো মিনিকেট ৪৮ টাকা কেজি দরে বিক্রি হয়েছিল, এখন নতুন মিনিকেট ৫৩ টাকায় বিক্রি হচ্ছে।

    কনজ্যুমারস অ্যাসোসিয়েশন বাংলাদেশের (ক্যাব) হিসাবে, ২০১৫ সালে মোটা চালের গড় দাম ছিল মানভেদে ৩৩ থেকে ৩৫ টাকা। গেল বছর তা ৩৫ থেকে ৩৭ টাকায় ওঠে। সর্বশেষ মে মাসে গড় দাম ৪৩-৪৫ টাকায় উঠেছে। এখন তা আরও বেশি।

    রাজধানীর শেওড়াপাড়ায় গ্রিন ইউনিভার্সিটির পাশে মো. রাসেলের খাবার দোকান। নিম্ন আয়ের মানুষেরা সেখানে কম খরচে খেতে পারেন। গত সোমবার খাবারের পদ হিসেবে ছিল ভাত, সবজি ও ডিম। ভাতের প্রতি থালার দাম ১০ টাকা, ডিম ২০ টাকা ও সবজি ২০ টাকা।

    জানতে চাইলে রাসেল বলেন, তিনি ৪২ টাকা কেজি দরে যে চাল কিনতেন, সেটি এখন ৫৬ টাকায় কিনতে হচ্ছে। এতে ভাতের খরচ বেড়েছে, কিন্তু দাম বাড়াননি। তাহলে বাড়তি খরচ কীভাবে পোষানো হচ্ছে, জানতে চাইলে রাসেল বলেন, তিনি ভাতের পরিমাণ কমিয়ে দিয়েছেন।

    শাহবাগে নিম্ন আয়ের মানুষের কাছে ভাত বিক্রি করেন নূরজাহান। জানালেন, রিকশাওয়ালারাই তাঁর প্রধান ক্রেতা। এঁদের ভাতের চাহিদা বেশি থাকে। এ কারণে ভাতের জন্য এখন প্রতিজনকে প্রতি বেলার জন্য অতিরিক্ত ছয় টাকা দিতে হয়। ভাতের দাম বেশি হওয়ায় ক্রেতারা এখন ডিমের তরকারির পরিবর্তে শুধু ডিম ভাজি দিয়ে খান।

    দেশের বিভিন্ন জেলা থেকে রিকশাচালকেরা ঢাকায় এসে গ্যারেজে অবস্থান করেন। সেখানে তিন বেলা খাওয়া ও থাকার ব্যবস্থা করেন গ্যারেজ পরিচালক। নেত্রকোনা থেকে ঢাকায় আসা রিকশাচালক নুরুজ্জামান জানান, আগে একজনের এক দিনের খাওয়ার খরচ ছিল ১০০ টাকা। চালের দাম বাড়ায় এখন সেটা ১১০ টাকা করা হয়েছে।

    ভারত থেকে আমদানি বেড়ে যাওয়ায় ২০১৫ সালে দেশের বাজারে চালের দাম কমে যায়। সে সময় কৃষকের চালের ন্যায্যমূল্যের কথা চিন্তা করে সরকার আমদানি শুল্ক ১০ শতাংশ থেকে বাড়িয়ে ২০ শতাংশ করে। সম্প্রতি দেশীয় বাজারে চালের দাম অস্বাভাবিক বেড়ে গেলেও শুল্ক আগের মতোই থাকছে। অবশ্য বাজার স্থিতিশীল করতে সরকারিভাবে চাল আমদানির উদ্যোগ নেওয়া হয়েছে। ইতিমধ্যে ভিয়েতনামের এ ব্যাপারে কথাবার্তা এগিয়েছে।

    খাদ্যমন্ত্রী কামরুল ইসলাম প্রথম আলোকে বলেন, চালের দাম বেড়েছে এটা ঠিক। তবে তা কমে আসবে। চাল আমদানি করা হচ্ছে। এর প্রভাব পড়বে। তবে কবে নাগাদ বাজার স্থিতিশীল হবে, সে ব্যাপারে তিনি কিছু বলতে পারছেন না বলে জানিয়েছেন।

    তবে হোসেন জিল্লুর রহমান সরকারি খাদ্য মজুত বাড়ানো, বেসরকারি খাতে মজুতের হালনাগাদ উপাত্ত তৈরি করা, ওএমএস চালু করা ও আগামী আমন মৌসুমে উৎপাদন বাড়ানোর ক্ষেত্রে প্রয়োজনীয় ব্যবস্থা নেওয়ার তাগিদ দেন।

    ২০১০ সালের খানা আয়-ব্যয় জরিপ অনুযায়ী, দেশের মানুষ মাথাপিছু প্রতিদিন ৪১৬ গ্রাম চাল খায়। গ্রামে দৈনিক মাথাপিছু চাল খাওয়ার হার ৪৪১ দশমিক ৬ গ্রাম। অন্যদিকে শহরে এ হার ৩৪৪ দশমিক ২ গ্রাম। মানুষের মাথাপিছু দৈনিক ক্যালরি গ্রহণের ৬২ শতাংশ আসে চাল থেকে। অর্থমন্ত্রী বাজেট বক্তৃতায় জানিয়েছেন, দেশে এখন চরম দারিদ্র্যের হার ১২ দশমিক ৯ শতাংশ।
   #### ১১ জুন ২০১৭, যেখানে যাচ্ছে সেখানেই দাম বাড়ছে
    প্রথম আলো
    বাংলাদেশের চাল কেনা
    ইফতেখার মাহমুদ

    দেশের পর এবার বিশ্ববাজারেও চালের দাম বাড়তে শুরু করেছে। আর বাড়ছে সেই সব দেশে, যেখান থেকে বাংলাদেশ চাল আমদানি করতে চাইছে। আন্তর্জাতিক সংস্থাগুলো বলছে, চালের বিশ্ববাজারে সংকটের বড় ধরনের আলামত দেখা যাচ্ছে।

    বাংলাদেশের আগে বিশ্ববাজার থেকে চাল আমদানির চেষ্টা করেছিল শ্রীলঙ্কা, এবার এই দলে নতুন করে যোগ দিয়েছে ফিলিপাইন। বিশ্বের সবচেয়ে বেশি চাল উৎপাদনকারী দেশ চীনে এবার চালের উৎপাদন কম হয়েছে। খাদ্যে স্বয়ংসম্পূর্ণ এই দেশ বিশ্ববাজার থেকে আমদানি শুরু করলে চালের দাম আরও বাড়তে পারে বলে আশঙ্কা করছে জাতিসংঘের বিশ্ব খাদ্য ও কৃষি সংস্থা (এফএও)।

    দেশের মধ্যে সব ধরনের চালের দাম এখন ইতিহাসে সবচেয়ে বেশি। চালের সংগ্রহ অভিযান এখন পর্যন্ত ব্যর্থ। সরকারি গুদামে চালের মজুতও এখন সর্বনিম্ন। আর এখন বিশ্ববাজার থেকেও খুব দ্রুত চাল মিলছে না। ফলে সব মিলিয়ে চাল নিয়ে বিপাকে পড়ে গেছে বাংলাদেশ।

    খাদ্য মন্ত্রণালয়ের চলতি সপ্তাহের হিসাব অনুযায়ী রাজধানীর বাজারে প্রতি কেজি মোটা চাল ৪৫ থেকে ৪৮ টাকায় বিক্রি হচ্ছে। ট্রেডিং করপোরেশন অব বাংলাদেশের (টিসিবি) হিসাবে গত এক বছরে মোটা চালের দর বেড়েছে ৪২ শতাংশ। মাঝারি ও চিকন চাল বিক্রি হচ্ছে কেজিপ্রতি ৪৮ থেকে ৫৬ টাকায়।

    বিআইডিএসের ইমেরিটাস ফেলো এম আসাদুজ্জামান এ ব্যাপারে প্রথম আলোকে বলেন, দেশে চালের উৎপাদন ও সরবরাহ পরিস্থিতি বিবেচনা করলে চালের দর আর যা–ই হোক, ৪৮ টাকা হওয়ার কথা নয়। ব্যবসায়ীরাও বুঝে গেছেন, সরকারের কাছে চালের বাজারে হস্তক্ষেপ করার মতো মজুত নেই। তাই তাঁরা দাম বাড়িয়ে দিয়েছেন। আবার চালকল ও ব্যবসায়ীদের কাছে কত মজুত আছে, তা-ও সরকারের জানা নেই। ফলে চাল নিয়ে সরকার অন্ধকারে আছে।

    বাংলাদেশ সরকার ভিয়েতনাম থেকে ১০ লাখ টন চাল আমদানির জন্য সমঝোতা স্মারকে স্বাক্ষর করেছে। গত এক মাসে দেশটি প্রতি টন চালের দাম ১ হাজার ১২০ টাকা বা ১৪ ডলার বাড়িয়ে দিয়েছে। খাদ্য মন্ত্রণালয় এখন ভারত ও থাইল্যান্ড সরকারের কাছে মোট ৭ লাখ টন চাল আমদানির আগ্রহ জানিয়ে চিঠি দিয়েছে। এই দেশ দুটিও গত এক মাসে প্রতি টনে দাম বাড়িয়েছে যথাক্রমে ১৩ ও ৮ ডলার।

    খাদ্য মন্ত্রণালয় থেকে গত বুধবার প্রকাশিত দৈনিক খাদ্যশস্য প্রতিবেদনে চালের দামের এসব তথ্যের উল্লেখ করা হয়েছে। যুক্তরাষ্ট্র সরকারের কৃষিবিষয়ক সংস্থা ইউএসডিএ, জাতিসংঘের এফএও এবং বেসরকারি খাতের চাল ব্যবসায়ীদের কাছ থেকে তথ্য নিয়ে খাদ্য মন্ত্রণালয় নীতিনির্ধারণের জন্য ওই প্রতিবেদন তৈরি করেছে।

    কৃষি ও খাদ্য নিয়ে দীর্ঘদিন ধরে কাজ করা এম আসাদুজ্জামান এ ধরনের পরিস্থিতির জন্য খাদ্যমন্ত্রী ও মন্ত্রণালয়কে দায়ী করেছেন। তিনি বলেন, সরকারের চালের মজুত এখন ২ লাখ টনের নিচে নেমে এসেছে। অথচ তা কমপক্ষে ৬ লাখ টন থাকা উচিত ছিল। যখনই মজুত ৫ লাখ টনের নিচে নেমে গেছে, তখনই খাদ্যমন্ত্রীর উচিত ছিল নিজে উদ্যোগ নিয়ে বা সরকারের আরও শীর্ষ মহলে যোগাযোগ করে যেকোনো উপায়ে মজুত বাড়ানো। চালের মতো রাজনৈতিকভাবে সংবেদনশীল একটি বিষয় নিয়ে এ ধরনের অবিবেচকের মতো আচরণ ভারত বা যুক্তরাজ্যে হলে খাদ্যমন্ত্রীর দায়িত্ব পালন নিয়েই প্রশ্ন উঠত।

    এদিকে, এফএও গত শুক্রবার বিশ্বের চালের আন্তর্জাতিক বাজার পরিস্থিতি নিয়ে একটি প্রতিবেদন প্রকাশ করেছে। ‘ফুড আউটলুক-২০১৭, জুন’ শীর্ষক ওই প্রতিবেদনে বলা হয়েছে, টানা কয়েক বছর ধরে কমার পর আবার বিশ্ববাজারে চালের দাম বাড়তে শুরু করেছে। বিশেষ করে বাংলাদেশ, শ্রীলঙ্কা ও ফিলিপাইনে চাল উৎপাদন কম হওয়ায় তারা আবারও বিশ্ববাজার থেকে চাল আমদানি শুরু করেছে। আর তাতেই দাম বাড়ছে। এর সঙ্গে যোগ হয়েছে চীনে চালের উৎপাদন কমে যাওয়া। চীন বিশ্ববাজারে আমদানি শুরু করলে চালের দাম আরও বাড়তে পারে বলেও জাতিসংঘের সংস্থাটি আশঙ্কা করেছে।

    এই পরিস্থিতিতে বাংলাদেশকে দ্রুত চাল আমদানির পরামর্শ দিয়েছেন অর্থনীতিবিদেরা। তাঁরা চালের বিশ্ববাজারে ২০০৮-০৯-এর প্রতিধ্বনি দেখতে পাচ্ছেন। অর্থাৎ, হঠাৎ করে চালের দাম অস্বাভাবিকভাবে বেড়ে গিয়ে তা বাংলাদেশের মতো দেশের মানুষের ক্রয়ক্ষমতার বাইরে চলে যেতে পারে।

    বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক কাজী সাহাবউদ্দিন এ ব্যাপারে প্রথম আলোকে বলেন, চালের আন্তর্জাতিক বাজারে দাম বেশ ঊর্ধ্বগতির দিকে। দাম আরও বাড়ার আগে সরকারের উচিত দ্রুত চাল আমদানি করা। বেসরকারি খাতের মাধ্যমে চাল আমদানির সুযোগ করে দিতে শুল্ক কমাতে হবে। নয়তো সংকট তীব্রতর হয়ে অনেক বেশি দামে চাল কিনে খেতে হবে।

    এই পরিস্থিতির সঙ্গে সরকারি গুদামে চালের মজুত কমে যাওয়ায় বাংলাদেশে সংকট আরও তীব্রতর হতে পারে বলে মনে করা হচ্ছে। খাদ্য মন্ত্রণালয়ের হিসাব অনুযায়ী, সরকারি গুদামে এখন মাত্র ১ লাখ ৯৮ হাজার ৭৯ টন চাল রয়েছে। গত বছরের একই সময়ে চালের মজুত ছিল ৫ লাখ ৮৫ হাজার টন।

    খাদ্য অধিদপ্তরের মহাপরিচালক বদরুল হাসান এ ব্যাপারে প্রথম আলোকে বলেন, ‘যেসব চালকল সরকারকে চাল দিচ্ছে না, তাদের বিরুদ্ধে ব্যবস্থা নেওয়ার সুযোগ খাদ্য সংগ্রহ আইনেই রয়েছে। এসব চালকলের তালিকা করছি। আর যারা সরকারকে চাল দিচ্ছে, তাদের পরের বছর অগ্রাধিকার ও বিশেষ সুযোগ দেওয়ার সিদ্ধান্ত নিয়েছি।’

    গত ২ মে থেকে শুরু হওয়া সরকারের ৯ লাখ টন বোরো সংগ্রহের গতিও হতাশাজনক। গত বছর ১০ লাখ ২১ হাজার টনের বেশি বোরো সংগ্রহ করেছিল সরকার। এবার এ পর্যন্ত সংগ্রহ করা হয়েছে মাত্র ১১ হাজার ৪৮২ টন। খাদ্য অধিদপ্তরের তালিকাভুক্ত ১৬ হাজার চালকলের মধ্যে মাত্র আড়াই হাজার চালকল সরকারকে চাল দিতে রাজি হয়েছে। সবার চাল এলেও তা ২ লাখ ৮ হাজার টনের বেশি হবে না। ফলে বাকি চাল এখন আমদানি করে মজুত বাড়ানোর পরিকল্পনা সরকারের।

    এ ব্যাপারে জানতে চাইলে কিছুটা উত্তেজিত হয়ে খাদ্যমন্ত্রী কামরুল ইসলাম প্রথম আলোকে বলেন, ‘আপনারা তো লিখছেন যে বাংলাদেশে মানুষ চাল কম খাচ্ছে। এখন কী লিখবেন? মানুষ ভাতের ফ্যান খাচ্ছে?’ এরপর বিশ্ববাজারে চালের মূল্যবৃদ্ধি নিয়ে প্রশ্ন করা হলে খাদ্যমন্ত্রী বলেন, ‘বিশ্ববাজারে চালের দাম নিয়ে তো লুকোচুরির কিছু নাই। কত দাম, তা ইন্টারনেট থেকেই মানুষ জানতে পারে। ফলে দাম কত থাকবে, আমরা কত দামে চাল আনব, তখন তা সবাই জানতে পারবে।’ ভিয়েতনামের প্রতিনিধিদল বাংলাদেশে এসে প্রধানমন্ত্রীর কার্যালয়ের নেতৃত্বে গঠিত উচ্চপর্যায়ের কমিটির সঙ্গে দাম নিয়ে আলোচনা করার কথা জানিয়ে তিনি বলেন, ‘সেখানে যে দাম ঠিক হবে, সেই দামে আমরা চাল আনব।’

    খাদ্য মন্ত্রণালয়ের প্রতিবেদন অনুযায়ী, গত ২৫ দিনে বিশ্ববাজারে বিক্রির জন্য ভারত ও ভিয়েতনাম প্রতি কেজিতে চালের দাম বাড়িয়েছে আড়াই টাকার বেশি। থাইল্যান্ড বাড়িয়েছে আরও বেশি, সাড়ে ৬ টাকা। বাংলাদেশ সাধারণত পাকিস্তান থেকে চাল আমদানি করে না। সেখানে চালের রপ্তানি মূল্য অপরিবর্তিত। বাংলাদেশে তাদের প্রতি কেজি চালের দর দাঁড়াবে ৩৭ টাকা ৯১ পয়সা। গত ১৪ মে এই দাম ছিল ৩৭ টাকা ৮৬ পয়সা।

    আগ্রহ প্রকাশ বা সমঝোতা স্মারকে সই করার পর আমদানি করা চাল আসতে এক থেকে দুই মাস লেগে যায়। যেমন ভিয়েতনামের সঙ্গে খাদ্যমন্ত্রী সমঝোতা স্মারকে স্বাক্ষর করে এসেছেন। এরপর চলতি মাসে ভিয়েতনামের খাদ্য মন্ত্রণালয়ের প্রতিনিধিদল বাংলাদেশে এসে চালের পরিমাণ ও দামের বিষয়টি চূড়ান্ত করবে। তারপর আরও এক মাস লাগবে বাংলাদেশে চাল পাঠাতে। ফলে ভিয়েতনাম, ভারত ও থাইল্যান্ড থেকে বাংলাদেশকে ভবিষ্যতের বাড়তি দামেই চাল আমদানি করতে হবে।

    মধ্যবর্তী এই সময়ের মধ্যে চালের দাম কমাতে বাজারে হস্তক্ষেপ করার মতো কোনো উপাদান সরকারের হাতে নেই। ব্যবসায়ীরাই ভরসা। খাদ্য মন্ত্রণালয় সূত্র বলছে, সরবরাহ বাড়বে এবং ব্যবসায়ীরা চালের দাম কমাবেন—এর অপেক্ষায় আছে এখন সরকার।
   #### ১৭ জুন ২০১৭, সবার গুদামে চালের ঘাটতি
    প্রথম আলো
    ইফতেখার মাহমুদ

    সরকারি গুদামে চালের মজুত দুই লাখ টনের নিচে নেমে এসেছে। এ সময় ব্যবসায়ীদের হাতেও মজুত কম। জাতিসংঘের খাদ্য ও কৃষি সংস্থা (এফএও) বলছে, গত পাঁচ বছরের মধ্যে বাংলাদেশে সরকারি-বেসরকারি দুই খাতেই চালের মজুত এখন সবচেয়ে কমে গেছে। স্বাভাবিকের চেয়ে ১০ লাখ টন চাল কম নিয়ে ২০১৭ সাল শুরু করেছেন ব্যবসায়ীরা।

    এ রকম পরিস্থিতিতে মোটা চালের পর বাজারে এবার সরু চালের দাম কেজিতে ২ টাকা বেড়েছে। মোটা চালের দামও কমার লক্ষণ নেই।

    ‘খাদ্য পরিস্থিতি প্রতিবেদন জুন-২০১৭’ শীর্ষক এফএওর প্রতিবেদনে বলা হয়েছে, এশিয়ার প্রধান চাল উৎপাদনকারী দেশগুলোর মধ্যে বাংলাদেশে চালের উৎপাদন বৃদ্ধির হার সবচেয়ে কমেছে। সরকারি-বেসরকারি সব খাতে চালের এই ঘাটতির কারণেই বাজারে দাম বাড়ছে বলে মনে করছেন দেশের শীর্ষ অর্থনীতিবিদ ও গবেষকেরা।

    সরকারি সংস্থা ট্রেডিং করপোরেশন অব বাংলাদেশের (টিসিবি) হিসাব অনুযায়ী, গত সপ্তাহে বাজারে সরু চালের কেজি ছিল ৫৪ থেকে ৫৬ টাকা। এ সপ্তাহে তা ২ টাকা বেড়ে ৫৬ থেকে ৫৮ টাকায় বিক্রি হচ্ছে। মোটা চালের দাম ৪৬ থেকে বেড়ে হয়েছে ৪৮ টাকা। সব ধরনের চালের দাম গত এক মাসে ৪ থেকে ৮ শতাংশ এবং এক বছরে ৪৮ শতাংশ পর্যন্ত বেড়েছে।

    খাদ্য মন্ত্রণালয়ের পর্যবেক্ষণ বলছে, আন্তর্জাতিক বাজারের তুলনায় দেশে প্রতি কেজি চালের দাম ১০ টাকা বেশি হওয়া সত্ত্বেও বেসরকারি খাতে চাল আমদানি কম। খাদ্য মন্ত্রণালয়ের হিসাবে ২০১৪-১৫ ও ২০১৫-১৬—এই দুই অর্থবছরে দেশে বেসরকারি খাতের মাধ্যমে চাল আমদানি হয়েছিল প্রায় ৩০ লাখ টন। ওই সময়ে দেশে চালের দাম ছিল ২৫ থেকে ৩০ টাকার মধ্যে। আর এখন চালের কেজি ৫০ টাকা ছুঁইছুঁই করলেও গত এক বছরে মাত্র ১ লাখ ২৮ হাজার টন চাল আমদানি হয়েছে।

    খাদ্য মন্ত্রণালয় ও চাল আমদানির সঙ্গে জড়িত ব্যবসায়ীরা বলছেন, প্রতি কেজি চাল আমদানিতে ৯ টাকা করে শুল্ক দিতে হচ্ছে। এর সঙ্গে ব্যাংকঋণ ও অন্যান্য খরচ যোগ করে চালের দাম যা দাঁড়ায়, তাতে তাঁদের আমদানি করে পোষাচ্ছে না। তাই বাজারে চালের ঘাটতি থাকা সত্ত্বেও ব্যবসায়ীরা আমদানির দিকে যাচ্ছেন না। সরকার ভিয়েতনাম, থাইল্যান্ড ও ভারত থেকে চাল আমদানির উদ্যোগ নিলেও তা আগামী এক থেকে দুই মাসের আগে দেশে আসছে না।

    এ ব্যাপারে সাবেক তত্ত্বাবধায়ক সরকারের উপদেষ্টা এবং ১৯৯৮ সালের বন্যার সময় সরকারের কৃষিসচিবের দায়িত্ব পালনকারী ড. এ এম এম শওকত আলী বলেন, সরকারি ও বেসরকারি উভয় খাতে চালের মজুত কমে যাচ্ছে—এ তথ্য খাদ্য মন্ত্রণালয়ের কাছে নিয়মিত যায়। তখন তারা কী করছিল? দেশে চালের এ সংকটের জন্য খাদ্য মন্ত্রণালয়ের দুর্বল তদারকি সবচেয়ে বেশি দায়ী।

    অর্থনীতিবিদেরা মনে করছেন, সরকারি গুদামে সব সময় ৬ থেকে ১০ লাখ টন চাল মজুত থাকা উচিত। কিন্তু দুই বছর ধরে সরকারি চালের মজুত ৬ লাখ টনের নিচে ছিল। তিন মাস ধরে তা ৩ লাখ টনের নিচে। হাওরে ফসল বিপর্যয় ও বোরো ধানে ব্লাস্ট রোগের কারণে সরকারি হিসাবে ১২ লাখ টন ফসলের ক্ষতি হয়েছে। তবে চালকল মালিক ও ব্যবসায়ীদের হিসাবে ক্ষতির পরিমাণ ৪০ থেকে ৫০ লাখ টন। বাজারে চালের ঘাটতির সুযোগ নিয়ে ব্যবসায়ীরা দাম বাড়িয়ে দিয়েছেন বলে অর্থনীতিবিদদের ধারণা।

    শওকত আলী গত তত্ত্বাবধায়ক সরকারের উপদেষ্টার দায়িত্ব পালনের অভিজ্ঞতার আলোকে বলেন, ‘২০০৮ সালে দেশে চাল নিয়ে একই ধরনের সমস্যা তৈরি হয়েছিল। বেসরকারি মজুত কমে যাওয়ায় চালের দাম অস্বাভাবিক বেড়ে গিয়েছিল। সেই অভিজ্ঞতা থেকে আমরা যে শিক্ষা নিইনি, বর্তমান পরিস্থিতি তারই প্রমাণ। সরকারের উচিত অন্তত আমন ওঠার আগ পর্যন্ত চালের আমদানি শুল্ক উঠিয়ে দেওয়া। এতে আমদানি বেড়ে বাজারে জোগান বাড়বে, দামও কমবে।’

    এই পরিস্থিতিতে খাদ্য মন্ত্রণালয়ও বেসরকারি খাতে আমদানির জন্য জাতীয় রাজস্ব বোর্ডের কাছে একাধিকবার চিঠি দিয়েছে। তারা মনে করছে, খাদ্য অধিদপ্তর একা চালের দাম নিয়ন্ত্রণে ভূমিকা রাখতে পারবে না। গত রোববার খাদ্য মন্ত্রণালয় চালের মজুত ও জোগান পরিস্থিতি নিয়ে যে সভা করেছে, তাতে তারা বেসরকারি খাতে চালের জোগান বাড়ানোর ওপর গুরুত্ব দিয়েছে। ব্যবসায়ীদের সঙ্গে আলাপ করে চাল আমদানি বাড়ানোর ব্যাপারে উদ্যোগ নেওয়ার ওপরে তারা গুরুত্ব দিয়েছে।

    এ ব্যাপারে খাদ্যমন্ত্রী কামরুল ইসলামের কাছে জানতে চাইলে তিনি প্রথম আলোকে বলেন, ‘আমরা চালকলমালিকদের কাছ থেকে মজুতের হিসাব ইতিমধ্যে নিয়েছি। সেখানে খুব বেশি চালের মজুত নেই। ব্যবসায়ীদের কাছে কী পরিমাণ চাল আছে, তা আমরা অনুসন্ধান করে দেখছি। আর বেসরকারি খাতে আমদানি শুল্ক কমানোর সুপারিশ আমরা সরকারের বিভিন্ন মহলে কয়েক দফা বলেছি।’

    এ ব্যাপারে দেশের অন্যতম শীর্ষ খাদ্যপণ্য আমদানিকারক ও বিএসএম গ্রুপের চেয়ারম্যান আবুল বাসার প্রথম আলোকে বলেন, ‘আন্তর্জাতিক বাজারে চালের দাম দ্রুত বাড়ছে। ফলে যা আমদানি করার এখনই করতে হবে। কিন্তু প্রতি কেজিতে ৮-১০ টাকা শুল্ক দিয়ে চাল আমদানি করতে গেলে আমাদের পোষাচ্ছে না।’ শুল্ক প্রত্যাহার হলে ব্যবসায়ীরা আমদানি বাড়াবেন বলে তিনি মনে করেন।

    বাংলাদেশে উৎপাদন বৃদ্ধির হার কমেছে

    চালের উৎপাদনের যে হিসাব এফএওর প্রতিবেদনে দেওয়া হয়েছে, তাতে বলা হয়েছে, ২০১৩ থেকে ২০১৫ সাল পর্যন্ত বাংলাদেশে গড়ে ৩ কোটি ৪৫ লাখ টন চাল উৎপাদিত হয়েছে। ২০১৬ সালে তা থেকে ২০ লাখ টন উৎপাদন বেড়েছিল। ২০১৭ সালে উৎপাদন বৃদ্ধির পরিমাণ ৫০ শতাংশ কমে মাত্র ১০ লাখ টন হয়। ভারতে গত এক বছরে চালের উৎপাদন বেড়েছে ১২ লাখ টন, পাকিস্তানে ২ লাখ টন, থাইল্যান্ডে ৪ লাখ টন এবং ভিয়েতনামে ৩ লাখ টন।

    মজুত জানার আইন আছে, প্রয়োগ নেই

    ২০১১ সালে খাদ্য মন্ত্রণালয় কন্ট্রোল অব এসেনশিয়াল ফুড কমোডিটি অ্যাক্ট সংশোধন ও হালনাগাদ করে। ওই আইন অনুযায়ী খাদ্য মন্ত্রণালয়ের কাছে দেশের সব চাল, গম, ভোজ্যতেল ও ডালের মজুতের হিসাব পাক্ষিকভাবে দিতে হবে। ওই আইন প্রণয়নের প্রথম দুই বছর খাদ্য মজুতের হিসাব রাখা হয়। কিন্তু তারপর ধীরে ধীরে মজুত রাখার ওই নিয়ম অনিয়মিত হয়ে যায়।

    তবে সরকারি গুদামগুলোতে চালের মজুতের হিসাব খাদ্য মন্ত্রণালয়ের কাছে রয়েছে। এই মজুত প্রতি সপ্তাহে ৫ থেকে ১০ হাজার টন করে কমছে। বর্তমানে সরকারি গুদামে চালের মজুত দাঁড়িয়েছে ১ লাখ ৯১ হাজার টনে, যা গত ১০ বছরের মধ্যে সর্বনিম্ন। মজুত সংকটের কারণে সরকারের খোলাবাজারে চাল বিক্রিসহ (ওএমএস) বিভিন্ন সামাজিক নিরাপত্তা কর্মসূচিতে চাল বিতরণ বন্ধ রয়েছে।

    চলতি বছরের মে মাস থেকে চালের মজুত কমতে থাকায় খাদ্য মন্ত্রণালয় বেসরকারি খাতের মজুতের হিসাব নেওয়ার কাজ শুরু করে। গত সপ্তাহে খাদ্য অধিদপ্তর থেকে বেসরকারি খাতে মজুতের হালনাগাদ তথ্যের হিসাব দেওয়ার জন্য ব্যবসায়ী ও চালকলমালিকদের চিঠি দেওয়া হয়েছে।

    বাংলাদেশ অটো, হাসকিং ও মেজর চালকল মালিক সমিতির সাধারণ সম্পাদক এ কে এম লায়েক আলী প্রথম আলোকে বলেন, ‘আমাদের কাছে তেমন চালের মজুত নেই। বরং চালের অভাবে আমাদের সমিতির অন্তর্ভুক্ত ২২ হাজার চালকলের অর্ধেকই বন্ধ রয়েছে। অর্থাভাবে আমরা চাল কিনতে পারছি না। চাল যদি কিছু থেকে থাকে, তা ব্যবসায়ীদের কাছে আছে।’

    এ ব্যাপারে বাংলাদেশ পল্লী কর্ম-সহায়ক ফাউন্ডেশনের (পিকেএসএফ) চেয়ারম্যান কাজী খলীকুজ্জমান আহমদ প্রথম আলোকে বলেন, ‘খাদ্য ব্যবস্থাপনা নিয়ে যা ভুল হওয়ার হয়ে গেছে। আমরা খাদ্য উৎপাদনে স্বয়ংসম্পূর্ণ—এই আত্মতুষ্টিতে ভুগে দেশে চালের ঘাটতি ও মজুতের বিষয়টি ভুলে গেছি। পরিস্থিতি আরও জটিল ও খারাপ হওয়ার আগে সরকারের উচিত বেসরকারিভাবে চাল আমদানি বাড়াতে দ্রুত পদক্ষেপ নেওয়া, ২৮ শতাংশ শুল্ক সীমিত সময়ের জন্য প্রত্যাহার করা।’
   #### ২২ জুন ২০১৩, সব ধরনের চালের দাম বেড়েছে
    প্রথম আলো
    বাজারদর
    নিজস্ব প্রতিবেদক

    রাজধানীর বাজারে খুচরা পর্যায়ে দুই সপ্তাহের ব্যবধানে সব ধরনের চালের দাম কেজিতে দুই থেকে চার টাকা পর্যন্ত বেড়েছে। এ ছাড়া রমজান মাস আসার আগেই পেঁয়াজ, আলু, চিনি, ডালসহ কয়েকটি নিত্যপণ্যের দামও বেড়েছে। এতে সীমিত ও নিম্ন আয়ের মানুষের ওপর চাপ বেড়েছে।

    ক্রেতাদের অভিযোগ, রমজান মাস সামনে রেখে দোকানিরা দাম বাড়িয়েছেন। বিক্রেতারা অজুহাত দেখাচ্ছেন পরিবহনব্যয় ও পাইকারি পর্যায়ে মূল্যবৃদ্ধিকে। তবে মাছ ও শাকসবজির দাম প্রায় স্থিতিশীল রয়েছে।

    গতকাল শুক্রবার সাপ্তাহিক ছুটির দিনে রাজধানীর কারওয়ান বাজার, মহাখালী কাঁচাবাজার ও উত্তরার বিভিন্ন বাজার ঘুরে এ চিত্র পাওয়া গেছে।

    দুই সপ্তাহ ধরে খুচরা পর্যায়ে হঠাৎ করে সব ধরনের চালের দাম কেজিতে দুই থেকে চার টাকা বেড়েছে। নাজিরশাইল চালের দাম মানভেদে প্রতি কেজি ৪৭ থেকে ৫০ টাকায় বিক্রি হচ্ছে। কেজিতে দাম বেড়েছে চার টাকা পর্যন্ত। মিনিকেটের দামও বেড়েছে একই হারে। মানভেদে প্রতি কেজি বিক্রি হচ্ছে ৪৫ থেকে ৪৮ টাকায়।

    কেজিতে তিন টাকা বেড়ে পাইজাম চালের দাম মানভেদে ৩৬ থেকে ৪০ টাকা। ব্রি-২৮ বা মোটা চালের দামও কেজিতে বেড়েছে দু-তিন টাকা।

    কারওয়ান বাজারের আবদুল আলী ট্রেডার্সের স্বত্বাধিকারী মোক্তার হোসেন প্রথম আলোকে বলেন, ট্রাকের ভাড়া বেড়ে যাওয়ায় চালের দাম বেড়েছে। দিনাজপুর থেকে ঢাকা পর্যন্ত ট্রাকের ভাড়া ছয় থেকে সাত হাজার টাকা বেড়েছে। এখন এক ট্রাক চাল আনতে ২২ হাজার টাকা ভাড়া দিতে হয়।

    দাম বেড়েছে যেসব পণ্যের: রমজান মাস আসার আগেই আলুর দাম কেজিতে তিন টাকা বেড়ে হয়েছে ১৮ টাকা। চার থেকে পাঁচ টাকা বেড়ে এক কেজি চিনির দাম এখন ৬৪-৬৫ টাকা। এক সপ্তাহ আগেও ৩২ থেকে ৩৫ টাকা কেজি বিক্রি হওয়া দেশি পেঁয়াজের দাম গতকাল ছিল ৩৯ থেকে ৪২ টাকা। আমদানি করা পেঁয়াজের দাম ৩৫ টাকা। আগে ছিল ২৮ টাকা।

    ভালো মানের মসুর ডালের দাম কেজিতে তিন থেকে পাঁচ টাকা বেড়ে ১২৫ টাকায় বিক্রি হচ্ছে। সাধারণ মানের মসুর ডাল ১০০ থেকে ১১০ টাকা কেজি।

    সব ব্র্যান্ডের প্যাকেটজাত গুঁড়া দুধের দাম বেড়েছে ১০ টাকা করে। ৪০০ গ্রামের ডানো ২৫০ টাকা, মার্কস ও ফ্রেশ ২১০ টাকায় বিক্রি হচ্ছে। ডিপ্লোমার ৫০০ গ্রাম ওজনের প্যাকেটজাত দুধ ৩০৫ টাকা। তবে বোতলজাত তেলের দাম অপরিবর্তিত রয়েছে।

    উত্তরার বাসিন্দা ব্যাংকার হাসিনা মমতাজ প্রথম আলোকে বলেন, ‘রোজা শুরু হওয়ার এত আগেই যেভাবে নিত্যপণ্যের দাম বাড়ছে, তাতে রোজার সময় দাম কোথায় উঠবে তা বলা মুশকিল।’

    বর্ষা মৌসুম শুরু হওয়ায় মাছের দাম কিছুটা স্থিতিশীল রয়েছে। গরু ও খাসির মাংসের দাম আগের মতোই।

    শাকসবজি: এক কেজি টমেটো ৩০ থেকে ৪০ টাকা এবং কাঁকরোল, পটোল, করলা বিক্রি হচ্ছে ২৫ থেকে ৩০ টাকা কেজি। ঢ্যাঁড়স ও পেঁপের দাম কেজিপ্রতি ২০ থেকে ২৫ টাকা। মাঝারি আকারের লাউয়ের দাম ৫০ থেকে ৬০ টাকা। এক ফালি মিষ্টি কুমড়ার দাম ১৫ থেকে ২০ টাকা।
    © স্বত্ব প্রথম আলো ১৯৯৮ - ২০১৭
   #### ০৮ জুলাই ২০১৭, চালের আমদানি শুল্ক কমানোর প্রভাব
    প্রথম আলো
    শুল্ক কমেছে ছয় টাকা, দাম কমেছে এক টাকা
    ইফতেখার মাহমুদ

    চালের আমদানি শুল্ক ১৮ শতাংশ কমানোর ফলে প্রতি কেজি চালের আমদানি খরচ ছয় টাকা কমেছে। খাদ্য মন্ত্রণালয় থেকে চালের আমদানি শুল্ক কমানোর পক্ষে যুক্তি হিসেবে বলা হয়েছিল, আমদানি শুল্ক কমালে চালের দাম কমবে। শুল্ক কমানোর সুবিধা নিয়ে গত এক সপ্তাহে দেশে প্রায় ৬০ হাজার টন চালও আমদানি হয়েছে। কিন্তু খোদ খাদ্য মন্ত্রণালয়ের পর্যবেক্ষণেই দেশের বেশির ভাগ এলাকায় পাইকারি ও খুচরা বাজারে চালের দাম কেজিতে মাত্র এক টাকা কমেছে।

    গত বৃহস্পতিবার খাদ্য মন্ত্রণালয় থেকে দৈনিক খাদ্যশস্য পরিস্থিতি-বিষয়ক প্রতিবেদনে বলা হয়েছে, বাজারে চালের দাম কেজিতে ১ টাকা কমে ৪৫ থেকে ৪৭ টাকায় বিক্রি হচ্ছে। তবে দেশের বিভিন্ন এলাকার পাইকারি চালের ব্যবসায়ীরা বলছেন, মোটা চালের দাম কেজিতে ২-৩ টাকা কমেছে। তাঁরা মনে করছেন, আগামী এক সপ্তাহের মধ্যে চালের দাম আরও কমে আসবে।

    অর্থনীতিবিদেরা অবশ্য বলেন, মোটা চালের দর ৪০ টাকার ওপরে গেলেই সাধারণত গরিব মানুষের কষ্ট বেড়ে যায়। এ ধরনের পরিস্থিতিতে সরকার প্রতিবছর খোলাবাজারে বিক্রি (ওএমএস) কার্যক্রম হাতে নেয়। কিন্তু খাদ্য অধিদপ্তরের গুদামে চাল সংকটের কারণে ওএমএসসহ বেশির ভাগ সামাজিক নিরাপত্তাবেষ্টনীর কর্মসূচি বন্ধ রয়েছে।

    জানতে চাইলে খাদ্যমন্ত্রী কামরুল ইসলাম গত বৃহস্পতিবার প্রথম আলোকে বলেন, ‘আগামী এক সপ্তাহের মধ্যে ভিয়েতনামের চাল দেশে পৌঁছাবে। বেসরকারি খাতে চাল আমদানির জন্য শুল্ক কমানোয় আমদানি বাড়তে শুরু করেছে। আশা করছি, চালের দাম আরও দ্রুত কমে আসবে।’ খুব দ্রুত ওএমএস চালু করা সম্ভব হবে বলে তিনি জানান।

    খাদ্য মন্ত্রণালয়ের প্রতিবেদন অনুযায়ী, সরকারি গুদামে ৬ জুলাই পর্যন্ত চাল রয়েছে ১ লাখ ৭৩ হাজার টন। গত বছর একই সময়ে চাল ছিল ৪ লাখ ৯০ হাজার ৫৮০ টন। ৯ লাখ টন চাল সংগ্রহের লক্ষ্যমাত্রা নিয়ে ৬ জুলাই পর্যন্ত ৭১ হাজার টন চাল সংগ্রহ করতে পেরেছে সরকার।

    রাজধানীর কারওয়ান বাজার ও নিউমার্কেটের চালের খুচরা দোকানগুলোতে গিয়ে গত বৃহস্পতিবার খুব একটা ক্রেতাসমাগম দেখা যায়নি। বেশির ভাগ ব্যবসায়ীকে ক্রেতার অপেক্ষায় অলস সময় কাটাতে দেখা গেছে। ব্যবসায়ীরা বলছেন, এখনো বাজার জমে ওঠেনি। ঈদের বন্ধের পর এখনো বাজারে ক্রেতাসমাগম খুব একটা বাড়েনি। ক্রেতাসমাগম বাড়তে আরও দু-এক দিন লাগবে।

    রাজধানীর চালের বড় পাইকারি বাজার বাদামতলীর ব্যবসায়ীদের সঙ্গে কথা বলে জানা গেছে, প্রতি কেজিতে মোটা ও মাঝারি সরু চালের দর দুই থেকে চার টাকা কমেছে। তবে মূলত ভারত থেকে আমদানি করা চালের দাম কমেছে। দেশের বিভিন্ন মোকাম ও হাট থেকে আসা মোটা চালের দাম খুব একটা কমেনি বলে জানিয়েছেন ব্যবসায়ীরা।

    রাজধানীর বৃহত্তম চালের পাইকারি বাজার বাবুবাজার-বাদামতলী চালকল মালিক সমিতির সাধারণ সম্পাদক নিজামউদ্দিন প্রথম আলোকে বলেন, ‘আমাদের বাজারে ভারতীয় চালের সরবরাহ বেড়ে গেছে। এতে পাইকারি পর্যায়ে দাম কেজিতে ২ থেকে ৩ টাকা কমে ৪০ থেকে ৪২ টাকায় বিক্রি হচ্ছে। আমরা আশা করছি, আগামী কয়েক দিনের মধ্যে দাম আরও কমবে।’

    তবে রাজধানীর কারওয়ান বাজারে গিয়ে দেখা গেছে, সেখানে প্রতি কেজি চাল ৪৮ থেকে ৫০ টাকায় বিক্রি হচ্ছে। ব্যবসায়ীরা বলছেন, তাঁরা আগে বেশি দামে কেনা চাল বিক্রি করছেন। তাই দাম কমাতে পারছেন না। পুরোনো চাল শেষ হলে তারপর পাইকারি বাজার থেকে তাঁরা চাল কিনবেন। তখন নতুন দামে তাঁরা চাল বিক্রি করতে পারবেন।

    এ ব্যাপারে কারওয়ান বাজারের চাল ব্যবসায়ী মফিজুর রহমান প্রথম আলোকে বলেন, বাজারে তেমন ক্রেতা নেই। আগের দামে কেনা চাল নতুন দামে বিক্রি করতে গেলে লোকসান হবে। তবে অনেকে নতুন দামে চাল কিনতে শুরু করেছেন। এতে আগামী দু-তিন দিনের মধ্যে দাম কমতে পারে বলে তিনি মনে করেন।
   #### ১২ জুলাই ২০১৭, কুষ্টিয়ার মোকামে কমতে শুরু করেছে চালের দাম
    প্রথম আলো
    কুষ্টিয়া অফিস

    দেশের দ্বিতীয় বৃহত্তম চালের মোকাম কুষ্টিয়ায় সব ধরনের চালের দাম কেজিপ্রতি দুই টাকা কমেছে। আগামী ১৫ দিনের মধ্যে আরও কমার সম্ভাবনা আছে। তবে মোকামে চালের দাম কমলেও বাজারে প্রভাব পড়ছে ধীর গতিতে।

    চালকলমালিক ব্যবসায়ীরা জানান, মিনিকেট চাল মানভেদে কেজিতে দুই টাকা, স্বর্ণা, কাজললতা, আটাশসহ অন্যান্য চালের দামও আগের চেয়ে কয়েক টাকা কমে বিক্রি হচ্ছে। তবে মোটা চালের দাম কমেছে বেশি। ১০ দিন আগে মোটা চাল ৪৩ টাকা কেজি বিক্রি হয়েছে। সেই চাল গত রোববার বিক্রি হয়েছে ৩৮ টাকায়।

    বাংলাদেশ অটো মেজর অ্যান্ড হাসকিং মিল মালিক সমিতি কুষ্টিয়া শাখার সাধারণ সম্পাদক জয়নাল আবেদিন প্রধান প্রথম আলোকে জানান, গত এক সপ্তাহে খাজানগর মোকামে বস্তাপ্রতি (৫০ কেজি) দাম কমেছে ১০০ টাকা। আগামী এক সপ্তাহের ব্যবধানে প্রতি কেজিতে ৩ থেকে ৪ টাকা পর্যন্ত কমে যেতে পারে। ধানের দাম কমে যাওয়া ও বাইরে থেকে চাল আমদানি হওয়ায় চালের দাম কমতে শুরু করেছে।

    চালকলমালিকেরা জানান, ১৫ দিন আগে মিনিকেট চাল কেজি প্রতি দাম ছিল ৪৭ টাকা। সেই চাল এখন বিক্রি হচ্ছে ৪৫ টাকায়। এ ছাড়া কাজললতা চাল বিক্রি হচ্ছে ৪৫ টাকায়।

    ফোর স্টার রাইস মিলের মালিক মফিজ উদ্দিন জানান, ঈদের পর ঢাকা ও চট্টগ্রামের বাজারে চালের তেমন কোনো চাহিদা নেই। এ ছাড়া সরকার আমদানি শুল্ক কমানোর কারণে বাইরে থেকে চাল আসছে কম দামে। এ চাল আসার কারণে স্থানীয় মোকামগুলো থেকে কেউ বেশি দামে চাল কিনতে চাইছে না। এমন চলতে থাকলে আগামী ১৫ দিনের মধ্যে চালের বাজার আরও কমবে।

    এদিকে মোকামে দাম কমায় খুচরা বাজারে ধীর গতিতে দাম কমছে। কুষ্টিয়া পৌর বাজারের একাধিক ব্যবসায়ী জানান, আগে বেশি দামে কেনা চাল এখনো দোকানে আছে। সেটা বিক্রি হলেই নতুন কেনা চাল কম দামে বিক্রি করতে পারবেন।

    জেলা খাদ্যনিয়ন্ত্রক কার্যালয়ের কর্মকর্তা এ কে এম শাহ নেওয়াজ জানান, চালের বাজার আগের থেকে কমতে শুরু করেছে। ধারণা করা হচ্ছে, মোটা চালের দাম কয়েক সপ্তাহের মধ্যে ৩৫ টাকায় নেমে আসবে। ইতিমধ্যে আগের থেকে ৪-৫ টাকা কমেছে। এতে জেলায় এবারের চাল সংগ্রহ অভিযানে যাঁরা চুক্তি করেছিলেন, তাঁরা অনেকটাই লোকসান কাটিয়ে উঠতে পারবেন।

    জেলা খাদ্যনিয়ন্ত্রক তানভীর রহমান জানান, চালের দাম কমায় চলতি মৌসুমের সংগ্রহ অভিযান আশা করা যাচ্ছে পরিপূর্ণ করা যাবে।

    চাল সংগ্রহ অভিযান কমিটির সভাপতি জেলা প্রশাসক জহির রায়হান প্রথম আলোকে বলেন, ‘যেসব মিলমালিক চুক্তি করেছেন, তাঁরা ইচ্ছা করলে বেশি পরিমাণে চাল দিতে চাইলে আমরা তাঁদের সুযোগ দেব। চালের বাজারে কোনো কারসাজি যেন না হয়, সে ব্যাপারে মনিটরিং বাড়ানো হয়েছে।’
   #### ১৭ জুলাই ২০১৭, দাম কমেছে শুধু মোটা চালের
    প্রথম আলো
    রাজীব আহমেদ

    দেশের পাইকারি বাজারে মোটা চালের দাম উল্লেখযোগ্য হারে কমলেও সরু ও মাঝারি মানের চাল আমদানি না হওয়ায় এগুলোর দাম কমছে না। ছবিটি গতকাল রাজধানীর কারওয়ান বাজার থেকে তোলা l প্রথম আলোদাম কমেছে মোটা চালের। বেড়েছে আমদানিও। তা সত্ত্বেও অস্বস্তিতেই থাকতে হচ্ছে দেশের বড় অংশের মানুষকে। কারণ, মোটা চাল খেতে অভ্যস্ত নয় তারা। তাই মোটা চালের দাম কমার ও আমদানি বাড়ার খবর স্বস্তি দিতে পারছে না বেশির ভাগ মানুষকে।

    দেশের পাইকারি বাজারে কেবল মোটা চালের দামই উল্লেখযোগ্য হারে কমেছে। সরু ও মাঝারি মানের চাল আমদানি হয়নি, তাই দামও কমছে না। তবে চালের আমদানি শুল্ক কমানো, বাকিতে ঋণপত্র খোলার সুযোগ দেওয়ায় এবং আমদানি করা মোটা চাল বাজারে আসার সুফল পেয়েছে দরিদ্র মানুষেরা।

    রাজধানীর চালের পাইকারি বাজার মোহাম্মদপুর কৃষি মার্কেটের আড়তগুলোতে প্রতি কেজি ভারতীয় মোটা চাল ৪১ টাকা ও দেশি মোটা চাল ৪৩ টাকা দরে বিক্রি হচ্ছে। আমদানি শুরু হওয়ার আগে মোটা চাল প্রতি কেজি ৪৬ টাকায় উঠেছিল। অবশ্য গত বছর এ সময়ে মোটা চালের দাম প্রতি কেজি ৩০-৩৪ টাকা ছিল।

    অন্যদিকে মাঝারি ও সরু চালের দাম কমেছে কেজিপ্রতি দেড় টাকা। মাঝারি মানের বিআর-আটাশ চাল বিক্রি হচ্ছে প্রতি কেজি ৪৫ থেকে ৪৮ টাকা দরে। সরু চালের মধ্যে মিনিকেট বিক্রি হচ্ছে ৪৯ থেকে সাড়ে ৫২ টাকা দরে, এ চালের দাম কেজিতে দেড় টাকা কমেছে। তবে সম্প্রতি সরু নাজিরশাইল চালের দাম কেজিতে ২ টাকা বেড়েছে, মানভেদে বিক্রি হচ্ছে ৫৪ থেকে ৬০ টাকা দরে।

    ঢাকার বাজারে সবচেয়ে জনপ্রিয় মিনিকেট চাল। এ চাল উৎপাদিত হয় বোরো মৌসুমে, বাজারে আসে মে থেকে জুন মাসে। গত কয়েক বছর মৌসুমের শুরুতে এ চালের দাম পাইকারি বাজারে প্রতি কেজি ৪২ টাকার আশপাশে ছিল, যা বছর শেষে প্রতি কেজি ৪৮ টাকা পর্যন্ত উঠেছে। এ বছর মৌসুম শুরুই হয়েছে ৫৪ টাকা কেজিতে। কৃষি মার্কেটের ব্যবসায়ীরা জানান, এখন রশিদ, এরফান, মোজাম্মেল, বিশ্বাস ইত্যাদি ব্র্যান্ডের মিনিকেট চাল ৫২ টাকা ৫০ পয়সা দরে বিক্রি হচ্ছে।

    খুচরা বাজারেও মাঝারি ও সরু চালের দাম কমেনি বললেই চলে। সরকারি প্রতিষ্ঠান ট্রেডিং করপোরেশন অব বাংলাদেশ (টিসিবি) বলছে, গত এক মাসে মাঝারি চালের দাম কেজিপ্রতি ১ টাকা কমেছে। সরু চালের দাম কমেনি।

    কৃষি মার্কেটের দোকানগুলোতে এখন ভারতীয় স্বর্ণা নামের মোটা চালের সরবরাহ বেশি। দেশটি থেকে বছর দুয়েক আগে যে সরু চাল আমদানি হয়েছিল, তা এবার হচ্ছে না। কারণ জানতে চাইলে চাল আমদানিকারক খুলনা রাইস এজেন্সির মালিক মো. শরিফুল ইসলাম প্রথম আলোকে বলেন, ভারত থেকে বাংলাদেশি মানের সরু চাল আমদানি করতে গেলে প্রতি কেজির দর পড়বে   ৫১ টাকা। দেশি সাধারণ মানের মিনিকেটের দাম এর চেয়ে কম। ফলে ভারত থেকে আসছে শুধু মোটা চাল।

    ব্যবসায়ীরা বলছেন, সরকারের হুমকির কারণে মিলমালিকেরা সরু চালের দাম সামান্য কমিয়েছেন, এর সঙ্গে বাজারের সম্পর্ক নেই। রাজধানীর বাবুবাজার-বাদামতলীর চালের আড়ত শিল্পী রাইস এজেন্সির মালিক কাওসার রহমান বলেন, সরু ও মাঝারি চালের দাম খুব বেশি কমবে না। কারণ, এটি আমদানি হচ্ছে না। অন্যদিকে মিলমালিকেরা বেশি দরে ধান কিনে রেখেছেন। তাই তাঁরাও দাম কমাবেন না।

    বাংলাদেশ পরিসংখ্যান ব্যুরোর (বিবিএস) হিসাবে, দেশে বছরে প্রায় সাড়ে তিন কোটি টন চাল উৎপাদিত হয়। যার মধ্যে ১ কোটি ৯০ লাখ টন আসে বোরোতে। এবার বোরো মৌসুমে হাওরের ধান নষ্ট হয়ে যায়, যা চালের দাম বৃদ্ধিতে সবচেয়ে নেতিবাচক প্রভাব ফেলেছে। সরকারি গুদামে মজুত কমে যাওয়া ও বাজারে দাম বেড়ে যাওয়ায় সরকার গত ২০ জুন চাল আমদানিতে কর হার ২৮ থেকে কমিয়ে ১০ শতাংশ নির্ধারণ করে। এর আগে ব্যাংকগুলোকে নগদ অর্থ ছাড়া বাকিতে চাল আমদানির ঋণপত্র খোলার সুযোগ দিতে বলে কেন্দ্রীয় ব্যাংক।

    বাজারে চাহিদার কারণে চাল আমদানিতে ব্যবসায়ীদের মধ্যে ব্যাপক আগ্রহ সৃষ্টি হয়েছে। বাংলাদেশ ব্যাংকের তথ্য অনুযায়ী, গত জুন মাসেই ৪ লাখ ৩৭ হাজার টন চাল আমদানির ঋণপত্র খোলা হয়েছে। ২০১৬-১৭ অর্থবছরে মোট ৬ লাখ ৯০ হাজার টন চাল আমদানির ঋণপত্র খোলা হয়েছিল। আর এ সময়ে দেশে প্রবেশ করেছে ১ লাখ ৮৮ হাজার টন চাল।

    দেশে আমন মৌসুমের ধান আবাদ হচ্ছে এখন। এ মৌসুমের চাল বাজারে আসবে আগামী নভেম্বরের শেষ দিকে। বিভিন্ন জেলায় সাম্প্রতিক বন্যাও চালের বাজারের নেতিবাচক বার্তা দিচ্ছে। সরু ও মাঝারি চাল আমদানির সম্ভাবনা কতটুকু জানতে চাইলে ভারতকেন্দ্রিক আমদানিকারক মো. সিরাজুল ইসলাম বলেন, বোরো মৌসুমে উৎপাদিত মিনিকেট ও আটাশ চালের সরবরাহে টান পড়বে আগামী সেপ্টেম্বর-অক্টোবর মাসে। তখন দাম বাড়লে ভারত থেকে আমদানি হতে পারে। তিনি চাল আমদানিতে বাকি ১০ শতাংশ শুল্ক তুলে নেওয়া ও বন্দরে ট্রাকের জট কমানোর তাগিদ দিয়ে বলেন, একটি ট্রাক বন্দরে ১৪-১৫ দিন পড়ে থাকছে। এতে ভারতীয় অংশে ১০০ টন চালের ভাড়া পড়ছে ২ লাখ রুপি, যা ৬৫ হাজার রুপি ছিল।

    মাঝারি ও সরু চালও আমদানি হবে বলে উল্লেখ করেন চট্টগ্রামের বিএসএম গ্রুপের চেয়ারম্যান আবুল বশর চৌধুরী। তিনি বলেন, বাংলাদেশে ঈদের ছুটি ও অন্যান্য কারণে এত দিন ব্যবসায়ীরা সক্রিয় ছিলেন না। এখন বিভিন্ন দেশের সঙ্গে যোগাযোগ হচ্ছে। সরু চাল আমদানি হলে দাম কমবে বলে আশা করা যায়।
   #### ২১ জুলাই ২০১৭, বাড়তি ৬৩ টন চাল ঢুকল কী করে?
    প্রথম আলো
    চট্টগ্রামের হালিশহর খাদ্যগুদাম
    নিজস্ব প্রতিবেদক, চট্টগ্রাম

    র‌্যাবের অভিযানে সরকারি চাল জব্দ হওয়ার পর চট্টগ্রামের হালিশহর খাদ্যগুদামের মজুত যাচাই করতে গিয়ে অদ্ভুত তথ্য বেরিয়ে এসেছে। চট্টগ্রামের আঞ্চলিক খাদ্য নিয়ন্ত্রকের কার্যালয় থেকে গঠিত তদন্ত কমিটি পরীক্ষা করে দেখেছে, গুদামের চাল পাচার হয়নি। উল্টো হিসাবের বাইরে ৬৩ হাজার ১০০ কেজি চাল বেশি রয়েছে। এই চাল কীভাবে গুদামে ঢুকেছে, তা অবশ্য বের করতে পারেনি তদন্ত কমিটি।
    খাদ্য নিয়ন্ত্রকের কার্যালয় থেকে গঠিত তিন সদস্যের তদন্ত কমিটি হালিশহরের ছোট-বড় ১২৬টি সংরক্ষণাগার (গুদাম) যাচাই করে। গত বুধবার তদন্ত কমিটি আঞ্চলিক খাদ্য নিয়ন্ত্রকের কাছে প্রতিবেদন জমা দেয়। গুদামে হিসাবের বাইরে বাড়তি চাল পাওয়ার বিষয়টি প্রথম আলোকে নিশ্চিত করেছেন আঞ্চলিক খাদ্য নিয়ন্ত্রক মো. মাহবুবুর রহমান। তিনি বলেন, ৫০ নম্বর গুদামে বাড়তি চাল পাওয়া গেছে। বাড়তি চাল কীভাবে গুদামে ঢুকেছে, তা গুদাম ব্যবস্থাপকের জানার কথা।
    হালিশহরের সরকারি খাদ্যগুদামে থাকার কথা ছিল ৪ হাজার ৯৫২ টন চাল। এই গুদামের ব্যবস্থাপক প্রণয়ন চাকমাকে সোমবার গ্রেপ্তার করে র‌্যাব। তাঁকে আদালতের মাধ্যমে কারাগারে পাঠানো হয়েছে। আর গুদামের সহকারী ব্যবস্থাপক ফখরুল আলম পলাতক।
    এর আগে গত সোমবার রাত থেকে মঙ্গলবার বিকেল পর্যন্ত অভিযান চালিয়ে চট্টগ্রামের হালিশহর ও সিটি গেট এলাকা থেকে পাচারের সময় সাতটি ট্রাক থেকে ৩ হাজার ৯৬ বস্তা সরকারি চাল জব্দ করে র‌্যাব। এ ঘটনায় পাঁচজনকে গ্রেপ্তার করা হয়। সর্বশেষ গত বুধবার সিটি গেট এলাকা থেকে আরও ২৭০ বস্তা চাল জব্দ করে র‌্যাব। এ নিয়ে তিন দিনে র‌্যাবের অভিযানে মোট ৩ হাজার ৩৬৬ বস্তা চাল জব্দ করা হয়েছে। যার পরিমাণ ১৬৮ দশমিক ৫ মেট্রিক টন।
    হালিশহরের সরকারি গুদাম থেকে এসব চাল বাইরে পাচার করা হচ্ছিল বলে প্রথম আলোকে জানান র‌্যাব-৭ চট্টগ্রামের অধিনায়ক লে. কর্নেল মিফতাহ উদ্দিন আহমেদ। তিনি গতকাল বিকেলে প্রথম আলোকে বলেন, গুদামের ব্যবস্থাপকসহ পাঁচজন প্রাথমিক জিজ্ঞাসাবাদে চাল পাচারের কথা স্বীকার করেছেন। দুজন ব্যবসায়ীর নামও বলেছেন তাঁরা।
    খাদ্য বিভাগ সূত্র জানায়, চলতি জুলাই মাসে হালিশহর খাদ্যগুদাম থেকে সাতটি সরকারি সংস্থাকে চাল বরাদ্দ (রেশনের জন্য) দেওয়া হয়। এসব চাল র‌্যাবের ওই অভিযানের আগেই গুদাম থেকে সংস্থাগুলো নিয়ে যায় বলে দাবি করেছে খাদ্য বিভাগ। সাতটি সংস্থার মধ্যে রয়েছে আর্মড পুলিশ ব্যাটালিয়ন, ক্যাডেট কলেজ, শিল্প-পুলিশ-৩, র‌্যাব-৭, বর্ডার গার্ড বাংলাদেশ, ৮ বর্ডার গার্ড ব্যাটালিয়ন ও নৌবাহিনী।
    জব্দ করা চাল সরকারি কোনো ত্রাণ সহায়তা কর্মসূচি বা অন্য কোনো সংস্থার জন্য বরাদ্দ করা রেশনের চাল কি না, এ প্রশ্নে র‌্যাব-৭-এর অধিনায়ক বলেন, বিষয়টি পুলিশ তদন্ত করছে। তদন্তেই সব বেরিয়ে আসবে।
    র‌্যাবের দাবি অনুযায়ী, জব্দ করার আগে সরকারি ওই চাল নিয়ে যাচ্ছিল চট্টগ্রামের খাতুনগঞ্জের ইলিয়াছ মার্কেটের শামীম এন্টারপ্রাইজ ও পাহাড়তলীর ব্যবসায়ী সাহাব উদ্দিন সওদাগরের লোকজন।
    মুঠোফোনে যোগাযোগ করা হলে সাহাব উদ্দিন বলেন, তিনি বৈধভাবে বিভিন্ন সরকারি সংস্থার কাছ থেকে রেশনের চাল কিনেন। জব্দ করা চালের সঙ্গে তাঁর ব্যবসা প্রতিষ্ঠানের সম্পর্ক নেই বলে জানান।
    এ ছাড়া গতকাল বিকেলে খাতুনগঞ্জের ইলিয়াছ মার্কেটের দোতলায় মেসার্স শামীম এন্টারপ্রাইজে গিয়ে দোকানটি তালাবদ্ধ দেখতে পাওয়া যায়। এই প্রতিষ্ঠানের স্বত্বাধিকারী নুরু সওদাগর। মার্কেটের অন্য ব্যবসায়ীরা বলেন, রেশনসহ নানা কর্মসূচির চাল বেচাকেনা করে এই প্রতিষ্ঠানটি।
    এদিকে হালিশহর ও সিটি গেট থেকে চাল জব্দের ঘটনায় বিশেষ ক্ষমতা আইনে র‌্যাব মঙ্গলবার রাতে হালিশহর থানায় আটজনকে আসামি করে মামলা করে। আসামিরা হলেন হালিশহর খাদ্যগুদামের ব্যবস্থাপক প্রণয়ন চাকমা, সহকারী ব্যবস্থাপক ফখরুল আলম, ব্যবসায়ী সাহাব উদ্দিন ও নুরু সওদাগর, ট্রাকচালক শামসুল হুদা, তাঁর সহকারী মো. মিজান, মো. শফিউল ও মো. উসমান। এ ছাড়া বুধবার সিটি গেট থেকে চাল জব্দের ঘটনায় র‌্যাব বাদী হয়ে ওই দিন রাতে আকবর শাহ থানায় আরেকটি মামলা করে। এ মামলাতেও প্রণয়ন চাকম, ফখরুল আলম ও আবদুল মালেককে আসামি করা হয়েছে। আসামিদের মধ্যে ফখরুল, নুরু সওদাগর, সাহাব উদ্দিন ও আবদুল মালেক পলাতক রয়েছেন।
    হালিশহর থানায় করা মামলায় গ্রেপ্তার গুদামের ব্যবস্থাপক প্রণয়ন চাকমাসহ পাঁচজনকে জিজ্ঞাসাবাদ করতে গতকাল আদালতে সাত দিনের রিমান্ডের আবেদন করে পুলিশ। চট্টগ্রাম মহানগর হাকিম এস এম মাসুদ পারভেজের আদালতে আবেদনটি করেন এই মামলার তদন্ত কর্মকর্তা হালিশহর থানার উপপরিদর্শক (এসআই) রাজীব শর্মা। আদালত আগামী রোববার শুনানির জন্য দিন ধার্য করেন।
    আদালতে করা আবেদনে তদন্ত কর্মকর্তা উল্লেখ করেন, আর্থিকভাবে লাভবান হওয়ার জন্য খাদ্যগুদামের ব্যবস্থাপকসহ আসামিরা পরস্পর যোগসাজশে সরকারি চাল গুদাম থেকে বাইরে পাচার করে আসছেন।
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    Print Now
   #### ০১ আগস্ট ২০১৭, চালের দাম বাড়াল থাইল্যান্ড ও ভারত
    ইফতেখার মাহমুদ

    ১৮ শতাংশ শুল্ক কমানো হলেও বেসরকারি খাতে আশানুরূপ চাল আমদানি হয়নি

    দেশের চালকলগুলোর পর এবার বিদেশি চাল বিক্রেতারাও সরকারের কাছে বেশি দাম হাঁকছে। আন্তর্জাতিক দরপত্রে খাদ্য মন্ত্রণালয় টনপ্রতি ৪২০ ডলার দর পেয়েছে। অথচ ভিয়েতনাম থেকে রাষ্ট্রীয় পর্যায়ে চুক্তির মাধ্যমে চাল কেনা হচ্ছে ৪৭০ ডলার দরে। আর এই সুযোগ বুঝে ভারত, থাইল্যান্ডসহ অন্য দেশগুলো চালের দাম বাড়িয়ে দিয়েছে। খাদ্য মন্ত্রণালয় সূত্রে এসব তথ্য জানা গেছে।

    খাদ্য মন্ত্রণালয়ের গত ২৬ জুলাইয়ের দৈনিক খাদ্যশস্য প্রতিবেদনে জাহাজভাড়াসহ কোন দেশে চালের আমদানি মূল্য কত, তার একটি হিসাব দেওয়া হয়েছে। তাতে দেখা গেছে, ভারত প্রতি টন ৪২৫ ডলার, থাইল্যান্ড ৪৩৯ ডলার এবং ভিয়েতনাম ৪৪৫ ডলারে চাল বিক্রি করছে। কিন্তু এক সপ্তাহের ব্যবধানে ভারত প্রতি টন চালের দাম ৫ ডলার বাড়িয়ে দিয়েছে।

    খাদ্যমন্ত্রী কামরুল ইসলাম এ বিষয়ে মুঠোফোনে প্রথম আলোকে বলেন, ‘থাইল্যান্ড ও ভারত প্রতি টন চাল ৫০০ ডলারের মতো চাইছে। আমরা এই দামে চাল কিনব না বলে তাদের জানিয়ে দিয়েছি। আর আমাদের কাছে যে চাল আছে, তাতে কোনো সমস্যা হওয়ার আশঙ্কা নেই।’

    সেদ্ধ চালের প্রধান উৎস ভারত, থাইল্যান্ড ও ভিয়েতনাম দাম বাড়িয়ে বাংলাদেশের প্রায় সমান পর্যায়ে নিয়ে এসেছে। প্রতি কেজি চাল ওই সব দেশ থেকে এনে বাজারজাত করলে পাইকারিতেই দাম পড়ছে ৪০ টাকার বেশি। তাই চালের দাম কমাতে ১৮ শতাংশ শুল্ক কমানো হলেও বেসরকারি খাতে আশানুরূপ চাল আমদানি হয়নি।

    বেশি দামে চাল কেনায় বিপত্তি

    খাদ্য মন্ত্রণালয়ের নিজের হিসাবে ভিয়েতনামের প্রতি টন চালের দাম ৪৪৫ ডলার। অথচ তাদের কাছ থেকে কেনা হচ্ছে ৪৭০ ডলারে। এই দর আন্তর্জাতিক বাজারদরের চেয়ে প্রতি টনে ৩৫ ডলার বেশি।

    এ নিয়ে প্রশ্ন করলে খাদ্যমন্ত্রী কামরুল ইসলাম প্রথম আলোকে বলেন, ‘আন্তর্জাতিক দরপত্রের মাধ্যমে ইতিমধ্যে ২ লাখ টন চাল কেনার চুক্তি হয়েছে। কিন্তু এখনো কোনো চাল আসেনি। অথচ ভিয়েতনাম থেকে চাল আমদানির চুক্তি হওয়ার এক মাসের মাথায় চাল চট্টগ্রাম বন্দরে চলে এসেছে। তাই বেশি দাম দিয়ে হলেও আমরা রাষ্ট্রীয় পর্যায়ে চুক্তির মাধ্যমে চাল কিনছি।’

    খাদ্যমন্ত্রী কামরুল ইসলামের নেতৃত্বে একটি প্রতিনিধিদল গত মাসে থাইল্যান্ডে যায়। সফর শেষ হওয়ার পর থাইল্যান্ড প্রতি টন চাল ৫০০ ডলারের চেয়ে বেশি দাম চাইছে। চাল রপ্তানির ব্যাপারে আলোচনা করতে চলতি মাসের মাঝামাঝি সময়ে ভারতের একটি প্রতিনিধিদল বাংলাদেশ ঘুরে গেছে। তারাও জানিয়ে গেছে, প্রতি টন চাল ৪৯৫ ডলারের কমে বিক্রি করবে না দেশটি।

    আতপ চাল আসছে বেশি

    গত এক মাসে মাত্র ১ লাখ টন চাল আমদানি হয়েছে, যার বেশির ভাগ আতপ চাল। চাহিদা আছে, শুল্ক কমানো হয়েছে, তারপরও ব্যবসায়ীরা কেন সেদ্ধ চাল আমদানি করছেন না, এ প্রশ্ন করলে চাক্তাই ধান-চাল ব্যবসায়ী সমিতির সাধারণ সম্পাদক ওমর আজম প্রথম আলোকে বলেন, ভারতে এক মাসে সেদ্ধ চালের দাম টনপ্রতি ২৫ ডলার বেড়েছে। তাই আতপ চালের তুলনায় সেদ্ধ চাল আমদানি হচ্ছে কম।

    দেশেও সংগ্রহ অভিযান ব্যর্থ

    এদিকে অভ্যন্তরীণ উৎস বা চালকলের মালিকদের কাছ থেকে চাল সংগ্রহের চিত্র আরও হতাশাজনক। ১০ লাখ টন চাল সংগ্রহের লক্ষ্যমাত্রা নিয়ে খাদ্য অধিদপ্তর গত দুই মাসে মাত্র দেড় লাখ টন ধান-চাল সংগ্রহ করতে পেরেছে। সংগ্রহ অভিযান চালানোর জন্য সময় আছে আর এক মাস। এই সময়ের মধ্যে বাকি চাল সংগ্রহ হওয়ার সম্ভাবনাও ক্ষীণ।
   #### ০৬ আগস্ট ২০১৭, মাঝারি ও সরু চালের দাম বেড়েছে
    প্রথম আলো
    নিজস্ব প্রতিবেদক

    চালের দাম নিয়ন্ত্রণে আনতে আমদানি শুল্ক কমানো হয়েছে। সরকারি মজুত বাড়াতে বিদেশ থেকে চাল আমদানির জন্য সরকারের বিভিন্ন পর্যায়ে তোড়জোড়ও চলছে। এই পরিস্থিতির মধ্যে পাইকারি বাজারে আবারও বেড়েছে সরু ও মাঝারি মানের চালের দাম।

    দুই দিন আগে মিলমালিকেরা প্রতি বস্তায় (৫০ কেজি) মিনিকেট চালের দাম ২৫ টাকা বাড়িয়েছেন। এতে কেজিপ্রতি বাড়তি দাম পড়ছে ৫০ পয়সা। আর মাঝারি মানের চালের দাম বেড়েছে কেজিতে ১ টাকা। এই দুই ধরনের চালের ক্রেতা মূলত নিম্ন ও মধ্যবিত্তরা। তবে নিম্নবিত্ত মানুষের চাল হিসেবে পরিচিত মোটা চালের দাম বাড়েনি।

    গতকাল শনিবার রাজধানীর দুটি পাইকারি বাজার ঘুরে দেখা গেছে, বেশির ভাগ জনপ্রিয় ব্র্যান্ডের মিনিকেট চাল কিনতে প্রতি কেজি ৫৩ টাকা ৫০ পয়সা গুনতে হচ্ছে, যা খুচরা বাজারে ৫৬ টাকার নিচে বিক্রি করা সম্ভব নয় বলে জানিয়েছেন বিক্রেতারা। অথচ গত বছর এ সময়ে এই চাল কেজিপ্রতি ৪৬-৪৮ টাকার মধ্যে বিক্রি হয়েছে।

    মোহাম্মদপুর কৃষি মার্কেটে চাল কেনার সময় কথা হয় একটি বেসরকারি প্রতিষ্ঠানের চাকুরে মোখলেসুর রহমানের সঙ্গে। তিনি ক্ষোভের সঙ্গে বলেন, ‘প্রতি মাসেই চালের দাম বাড়ছে। চালের দাম কমাতে সরকারের নানা উদ্যোগ ও শুল্ক কমানোর কথা আমরা শুনছি। কিন্তু বাজারে তার প্রভাব নেই। আমাদের তো দিনকে দিন চাল কিনতে বাড়তি টাকা খরচ করতে হচ্ছে।’

    বিক্রেতারা বলছেন, আমদানি হচ্ছে শুধু মোটা ও আতপ চাল। এই দুই ধরনের চালের দাম কেজিতে ৪ থেকে ৬ টাকা কমেছে। মিলমালিকদের দাবি, ধানের দাম বেড়ে যাওয়ায় মূল্যবৃদ্ধি ছাড়া তাঁদের উপায় নেই।

    দেশের বাজারে মিনিকেট ও বিআর-২৮ চালই বাজারের সার্বিক দাম ওঠানামায় মূল ভূমিকা রাখে। ঢাকার মধ্যবিত্ত, নিম্নমধ্যবিত্ত ও চাকরিজীবীরা মূলত বেশি কেনেন মিনিকেট চাল।নিম্ন আয়ের মানুষের পছন্দ বিআর-২৮ জাতের চাল।

    রাজধানীর মোহাম্মদপুর কৃষি মার্কেটের চালের আড়তে রশিদ, বিশ্বাস, এরফান ইত্যাদি ব্র্যান্ডের মিনিকেট চালের দাম বস্তাপ্রতি ২ হাজার ৬৫০ টাকা ছিল। নতুন সরবরাহ আদেশে বস্তাপ্রতি এসব চালের দাম ২৫ টাকা বেশি চাওয়া হচ্ছে বলে দাবি আড়ত মালিকদের। একই তথ্য জানান রাজধানীর পুরান ঢাকার বাবুবাজার-বাদামতলী ও কারওয়ান বাজারের পাইকারি বিক্রেতারা।

    মোহাম্মদপুর কৃষি মার্কেটের বরিশাল রাইস এজেন্সির মহিউদ্দিন রাজা প্রথম আলোকে বলেন, রশিদের মিনিকেটের দাম বেড়েছে। এ ব্র্যান্ডের চালের দাম বাড়লে অন্যরাও বাড়িয়ে দেয়। কারণ, রশিদ ‘মার্কেট লিডার’। তিনি বলেন, মিনিকেট ছাড়া সরু নাজিরশাইল চাল কেজিপ্রতি ২ টাকা ও মাঝারি বিআর-২৮ জাতের চাল ১ টাকা বেড়েছে। মজুমদার ব্র্যান্ডের বিআর-২৮ চাল কেজিপ্রতি ৪৭ টাকা ছিল, এখন তা ৪৮ টাকা এবং একই ব্র্যান্ডের বিআর-২৯ জাতের চাল ৪৫ থেকে বেড়ে ৪৬ টাকা হয়েছে বলে জানান ওই বিক্রেতা। তিনি আরও বলেন, এ বছর রশিদের সরু মিনিকেটের দাম কেজিপ্রতি ৫৪ টাকায় ওঠে। পরে নতুন মৌসুমের চাল আসায় তা এক থেকে দেড় টাকা কমেছিল। এখন আবার বেড়েছে।

    ২০১৪ ও ২০১৫ সালে ভারত থেকে নুরজাহান ও তাজমহল ব্র্যান্ডের প্রচুর সরু ও মাঝারি মানের চাল আমদানি হয়েছিল। এ বছর ভারত থেকে নুরজাহান ব্র্যান্ডের মোটা স্বর্ণা চাল আমদানি হলেও সরু বা মাঝারি চাল আসেনি। মোহাম্মদপুর কৃষি মার্কেটের মেসার্স কর্ণফুলী রাইস এজেন্সির আবদুল কাদের বলেন, সরু ও মাঝারি চাল আমদানি করলে আমদানিকারকদের লাভ থাকে না। ভারতেই এ চালের দাম বেশি। এ কারণে মোটা চালের মতো এসব চালের দাম কমেনি।

    সরু চালের দাম বাড়ার বিষয়ে জানতে চাইলে বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের সভাপতি ও রশিদ অটোমেটিক রাইস মিলের মালিক আবদুর রশিদ প্রথম আলোকে বলেন, এখন এক মণ (৪০ কেজি) ধানের দাম ১ হাজার ২৩০ টাকা। গত এক মাসে তা কমপক্ষে ৫০ টাকা বেড়েছে। এ দরে ধান কিনে ৫০ কেজি চাল উৎপাদনে ২ হাজার ৬০০ টাকার বেশি খরচ হয়। তিনি বলেন, ‘বাজারে যখন মোটা চালের দাম ঊর্ধ্বমুখী ছিল, তখন কিন্তু আমি সরু চালের দাম বাড়তে দিইনি। কারণ, আমাদের জবাবদিহি আছে।’

    বাংলাদেশ পরিসংখ্যান ব্যুরোর (বিবিএস) হিসাবে, দেশে বছরে প্রায় সাড়ে ৩ কোটি টন চাল উৎপাদিত হয়। যার মধ্যে ১ কোটি ৯০ লাখ টন আসে বোরো থেকে। এবার বোরো মৌসুমে হাওরের ধান নষ্ট হয়, এতে চালের দাম বেড়ে যায়। এই পরিস্থিতিতে সরকার গত ২০ জুন চাল আমদানিতে কর হার ২৮ শতাংশ থেকে কমিয়ে ১০ শতাংশ নির্ধারণ করে। এর আগে ব্যাংকগুলো নগদ অর্থ ছাড়াও চাল আমদানির ঋণপত্র খোলার সুযোগ দেয়।
    © স্বত্ব প্রথম আলো ১৯৯৮ - ২০১৭
   #### ১৯ আগস্ট ২০১৭, চালের দাম ভারতের বাজারের ওপর নির্ভর করছে
    প্রথম আলো
    এ সপ্তাহের সাক্ষাৎকার

    শরিফুল ইসলাম
    দেশের চালের বাজার কয়েক মাস ধরেই চড়া। শুল্ক কমিয়ে দেওয়া, আমদানির উদ্যোগ ও বেসরকারি খাতে আমদানির কারণে মোটা চালের দাম কিছুটা কমলেও মাঝারি ও সরু চালের বাজার আছে আগের মতোই। বিভিন্ন জেলায় বন্যা চালের বাজার নিয়ে নতুন করে ভীতি ছড়াচ্ছে। মূল্যবৃদ্ধির তালিকায় যোগ হয়েছে পেঁয়াজ, এক মাসে দ্বিগুণ হয়ে গেছে নিত্যপ্রয়োজনীয় এ পণে্যর দাম। চাল ও পেঁয়াজের বাজার, আমদানি পরিস্থিতি ও সরবরাহ নিয়ে প্রথম আলোর সঙ্গে কথা বলেছেন রাজধানীর মোহাম্মদপুর কৃষি মার্কেটভিত্তিক চাল আমদানিকারক মো. শরিফুল ইসলাম ।
    কৃষি মার্কেটের আড়ত মেসার্স খুলনা রাইস এজেন্সির মালিক শরিফুল ইসলাম ২৭ বছর ধরে চালের ব্যবসা করছেন। পাইকারি বিক্রির পাশাপাশি তিনি চাল আমদানিও করেন। রাজধানীর সবচেয়ে বড় কৃষিপণ্যের বাজার শ্যামবাজারের বড় আমদানিকারকদের একজন মো. মাজেদ। তিনি পেঁয়াজের পাশাপাশি বিভিন্ন দেশ থেকে রসুন, আদা ও অন্যান্য পণ্য আমদানি করেন। গত কয়েক মাসে তিনি প্রচুর পেঁয়াজ আমদানি করেছেন। সাক্ষাৎকার নিয়েছেন রাজীব আহমেদ

    প্রথম আলো: পাইকারি বাজারে এবার মোটা চালের কেজি ৪৬ টাকায় উঠেছিল। আমদানি শুরু হওয়ার পর তা কেজিপ্রতি ৫ থেকে ৬ টাকা কমেছিল। বাজারের সর্বশেষ পরিস্থিতি কী? গত এক সপ্তাহে কি কোনো হেরফের হয়েছে?

    শরিফুল ইসলাম: বাজার স্থিতিশীল অবস্থায় আছে। গত বুধবার কৃষি মার্কেটে দেশি গুটি চাল ৪১-৪২ টাকা ও একই মানের ভারতীয় স্বর্ণা চাল ৪০-৪১ টাকা কেজি দরে পাওয়া যাচ্ছে। এ ছাড়া দেশি মোটা চাল আছে, যার কেজি ৩৮-৩৯ টাকা। সরকার আমদানিতে সর্বশেষ ৮ শতাংশ শুল্ক কমিয়ে ২ শতাংশ নির্ধারণ করায় বৃহস্পতিবার বাজারে কেজিতে আরও ২ টাকা কমেছে।

    প্রথম আলো: ঢাকার বাজারে বেশির ভাগ সরু চাল বিক্রি হয়, বিশেষ করে মিনিকেট। সরু চালের দাম না কমলে বড় অংশের মানুষ সুফলবঞ্চিত থাকবে। মিনিকেট চাল কি আমদানি হচ্ছে?

    শরিফুল ইসলাম: ভারত থেকে মিনিকেট চাল আমদানি শুরু হয়েছে। পরিমাণে কম। ঢাকার পাইকারি বাজারে এখন মিনিকেট চালের কেজি সাড়ে ৫১ টাকা। ভারতীয় মিনিকেট বিক্রি হচ্ছে ৪৮ টাকা দরে। এই চালটা দাম ৪৫ টাকায় না নামলে আমদানি বাড়বে না। সরকার শুল্ক কমিয়ে দেওয়ায় এবার মিনিকেট ও মাঝারি মানের চালও আমদানি হবে। আগামী সপ্তাহে কৃষি মার্কেটে ৪৫ টাকা কেজিতে ভারতীয় মিনিকেট পাওয়া যাবে। এতে দেশি মিনিকেটের দামও কমে ৪৮ টাকায় নামবে।

    প্রথম আলো: ভারত থেকে চাল আমদানি করছেন, ভিয়েতনাম ও থাইল্যান্ড থেকে কেন নয়?

    শরিফুল ইসলাম: বাংলাদেশের মানুষ সিদ্ধ চাল খেতে অভ্যস্ত। আবার ভাত হতে হবে ঝরঝরে। এ ধরনের চাল শুধু ভারতের বর্ধমান ও বিহারে মেলে। আমরা সেখান থেকেই আমদানি করছি। ভিয়েতনামের চাল এ দেশের বাজারে বিক্রি হবে না। থাইল্যান্ডের চালের দাম বেশি এবং ভাত হয় আঠালো।

    প্রথম আলো: ভারতের বাজারে চালের সরবরাহ কেমন? সেখান থেকে কি বাংলাদেশ প্রয়োজনীয় চাল আমদানি করতে পারবে?

    শরিফুল ইসলাম: ভারত থেকে দক্ষিণ আফ্রিকা, শ্রীলঙ্কাসহ বিভিন্ন দেশ চাল কেনে। আবার সেখানে বন্যাও হচ্ছে। এখন সবাই যদি পশ্চিমবঙ্গ ও বিহার থেকে চাল কেনার জন্য ঝাঁপিয়ে পড়ে, তাহলে দাম বাড়বে। তবে আশার কথা হলো, তাদের যেসব অঞ্চলে ধান বেশি হয়, সেখানে বন্যা হয়নি। আবার দেশটির প্রচুর খাদ্য মজুত থাকে। ফলে দামে কিছুটা হেরফের হলেও চাল পাওয়া যাবে আশা করা যায়। কারণ, দেশটির চাষিদের কাছে প্রচুর ধান থাকে। বাজারে সংকট দেখা দিলে তারা সেই ধান বাজারে ছাড়ে। এবার দেখা যাচ্ছে চালের বাজার বেড়ে যাওয়ায় প্রচুর পরিমাণে ধান ছাড়ছে। এখন সেখানে প্রতি কেজি চাল ২২-২৩ রুপি পড়ছে। এটা বাংলাদেশে আনতে খরচ পড়ছে কেজিপ্রতি ৩৬ থেকে ৩৭ টাকা।

    প্রথম আলো: বাংলাদেশ আমদানি শুরু করার পর কি ভারতে দাম বেড়ে গেছে?

    শরিফুল ইসলাম: ভারতে দাম বেড়েছিল। প্রতি কুইন্টাল (১০০ কেজি) ২ হাজার ১৫০ রুপি থেকে বেড়ে ২ হাজার ৪৫০ রুপি হয়েছিল। এরপর তা ২ হাজার ৩০০ রুপিতে নামে। সর্বশেষ বৃহস্পতিবার কুইন্টালপ্রতি ২০ রুপির মতো বেড়েছে। তবে চাষিরা তাঁদের হাতে থাকা ধান ছেড়ে দিলে ভারতের বাজারে বাড়বে না বলে আশা করা যায়।

    প্রথম আলো: ভারতে নতুন মৌসুম শুরু হবে কবে?

    শরিফুল ইসলাম: ডিসেম্বরে। তখন বাংলাদেশের বাজারও অনেক কমবে বলে আশা করা যায়।

    প্রথম আলো: ভারতের চালের মান কেমন? সেটা কি বাংলাদেশের চালের মতো?

    শরিফুল ইসলাম: ভারতের মাটির কারণে চাল কিছুটা খসখসে। বাংলাদেশের চালের মতো মোলায়েম নয়। তবে বাংলাদেশের মতো চাল হয়, বিহারের এমন কিছু এলাকা আমরা পেয়ে গেছি। সেই চাল আমদানি করা যাবে।

    প্রথম আলো: বেনাপোল বন্দর সপ্তাহে ৭ দিন, ২৪ ঘণ্টা করে খোলা রাখায় আপনাদের কোনো সুবিধা হয়েছে?

    শরিফুল ইসলাম: অনেক সুবিধা হয়েছে। আগে ওপারে একটি ট্রাক ১২-১৫ দিন অপেক্ষার পর বেনাপোল বন্দরে ঢুকতে পারত। এখন সেটা তিন দিনেই সম্ভব হচ্ছে। এতে ভারতীয় ট্রাকের ভাড়া অনেক কমে গেছে। সেখানে প্রতি ১০০ টনে ট্রাকের ভাড়া ৭০ হাজার রুপি থেকে বেড়ে ২ লাখ রুপি হয়ে গিয়েছিল। গত দুই-তিন দিনে তা ১ লাখ রুপিতে নেমেছে। আশা করা যায়, আবার এ ভাড়া ৭০ হাজার রুপিতে নেমে আসবে।
    © স্বত্ব প্রথম আলো ১৯৯৮ - ২০১৭
   #### ২৮ আগস্ট ২০১৭, সাত দিনে চালের দাম বেড়েছে তিন টাকা
    প্রথম আলো
    কুষ্টিয়ার মোকাম
    তৌহিদী হাসান, কুষ্টিয়া

    কুষ্টিয়ার খাজানগরে অটোমেটিক মেশিনে উৎপাদিত চাল পাটের বস্তায় ভরে গুদামে রাখা হচ্ছে। ছবিটি গত শনিবার দুপুরে তোলা l প্রথম আলোসরকারি-বেসরকারিভাবে চাল আমদানি শুরু হয়েছে। তা সত্ত্বেও দেশের অন্যতম চালের মোকাম কুষ্টিয়ায় সব ধরনের চালের দাম গত এক সপ্তাহে কেজিপ্রতি তিন টাকা বেড়েছে।

    সপ্তাহখানেকের মধ্যে দাম আরও অন্তত এক টাকা করে বাড়তে পারে এবং ঈদের পরও দাম বৃদ্ধি অব্যাহত থাকবে এমন শঙ্কার কথাও শোনালেন মিলমালিকেরা। তাঁরা বলেন, চিকন জাতের ধানের সংকট ও ধানের দাম দফায় দফায় বেড়ে যাওয়ায় চালের বাজারে প্রভাব পড়েছে।

    চালকলের মালিক ও ব্যবসায়ীরা জানান, ১৯ আগস্ট খাজানগর এলাকার চালের মোকামে প্রতি কেজি মিনিকেট ৫০ টাকা, বাসমতি ৬২ ও আটাশ চাল ৪৬ টাকা দামে বিক্রি হয়েছিল। এই শনিবারে মিনিকেট ৫২ টাকা, বাসমতি ৬৪ ও আটাশ ৪৮ টাকা কেজি দরে বিক্রি হয়েছে। অর্থাৎ, সাত দিনের ব্যবধানে এই তিন ধরনের চালে কেজিপ্রতি ২ টাকা করে দাম বেড়েছে। অথচ মাত্র ২৪ ঘণ্টা পর গতকাল রোববার মিনিকেট চাল কেজিপ্রতি আরও ১ টাকা বেড়ে বিক্রি হয় ৫৩ টাকায়।

    চালকলের মালিকেরা জানান, বন্যায় উত্তরাঞ্চলে ধান ডুবে গেছে। এ কারণে চাহিদা অনুযায়ী চিকন চালের ধান পাওয়া যাচ্ছে না। কিছু পাওয়া গেলেও আবার দাম বেশি, পরিবহন খরচও বেড়েছে। সে জন্য চালের ‘একটু ক্রাইসিস’ চলছে এবং দাম বাড়াতে হচ্ছে বলে দাবি তাঁদের।

    আলাপকালে চালকলের মালিকেরা জানান, তিন মাস আগে ৯০০ টাকা মণ দরে যে ধান পাওয়া যেত, এখন তা ১ হাজার ২৫৯ টাকা থেকে ১ হাজার ৩০০ টাকা। এই ধান মিলে আনতে ভাড়া লাগছে ৭ থেকে ১০ হাজার টাকা পর্যন্ত। এক মণ ধান থেকে ২৬ কেজি পর্যন্ত চাল হচ্ছে। সব মিলিয়ে চালের উৎপাদন খরচ পড়ছে ৫২ থেকে ৫৩ টাকা কেজি।

    জানতে চাইলে গতকাল রোববার বাংলাদেশ অটো মেজর অ্যান্ড হাসকিং মিল মালিক সমিতির সভাপতি আবদুর রশিদ প্রথম আলোকে বলেন, ‘বাজারে চিকন বা সরু চালের ধান নেই। যেটুকু পাওয়া যাচ্ছে, তার দাম প্রতিদিন বাড়ছে। নতুন ধান উঠতে আরও চার মাস বাকি। তাই চালের দাম বেড়ে যাচ্ছে।

    এই সমিতির কুষ্টিয়া শাখার সাধারণ সম্পাদক জয়নাল আবেদিন প্রধান বলেন, সাধারণত বগুড়া, জয়পুরহাট, শেরপুরসহ উত্তরের জেলাগুলোয় বিনা-৭ ও বিনা-৫ জাতের ধান প্রচুর পরিমাণে উৎপাদন হয়। কিন্তু বন্যায় এসব জেলায় ধান ডুবে যাওয়ায় মোকামে সরবরাহ কমে গেছে। আর গুদামে যে ধান মজুত আছে, তা কিছুদিন পর শেষ হয়ে যাবে।

    জয়নাল আবেদিন আরও বলেন, রোববার খাজানগরে বেশির ভাগ মিলমালিক চাল সরবরাহের কোনো অর্ডার বা আদেশ নেননি। কারণ হিসেবে তিনি বলেন, শ্রমিকেরা এখন কোরবানির গরু কেনাবেচা নিয়ে ব্যস্ত। তাই চাল উৎপাদন হচ্ছে না।

    চালকলের মালিক লিয়াকত হোসেন বলেন, ঢাকাসহ বেশ কয়েকটি জেলায় সরু চালের কদর রয়েছে। কিন্তু চিকন জাতের ধানের সংকট তীব্র। তাই দফায় দফায় এই ধানের দাম বাড়ছে। ফলে চালের দাম ঊর্ধ্বমুখী।

    কুষ্টিয়ার খাজানগরে প্রায় ৩৫০টি চালকল রয়েছে। এর মধ্যে অটোমেটিক চালকল ৩১টি। বাকিগুলো হাসকিং মিল। তবে বর্তমানে হাসকিং মিল চালু আছে ১৫০টি।

    এদিকে কুষ্টিয়ার খুচরা ব্যবসায়ীরা অভিযোগ করেছেন, মোকামে কোনো মনিটরিংয়ের ব্যবস্থা নেই। অনেক মিলমালিক ধান কিনে মজুত করে রেখেছেন। এখন ইচ্ছেমতো চালের দাম বাড়িয়ে দিচ্ছেন। নিয়মিত তদারক হলে চালের দাম এত বাড়ত না।

    বাজার নিয়ন্ত্রণে স্বয়ং সরকার চাল আমদানি শুরু করলেও এর দাম বাড়ছে কেন জানতে চাইলে মিলমালিকেরা জবাবে বলেন, সরকার বেশি আনছে মোটা জাতের চাল। সেখানে সরু চালের পরিমাণ কম। আর আমদানি করা সরু জাতের চাল দেশের ভোক্তারা সেভাবে পছন্দ করেন না। তাঁরা দেশীয় চালের ওপরই নির্ভর করছেন।

    ফোর স্টার রাইস মিলের মালিক মফিজ উদ্দিন বলেন, ধানের অভাবে তো মিল চালু রাখা যাচ্ছে না। মোকামে একপ্রকার অস্থিরতা বিরাজ করছে। আমন মৌসুম শেষ হলে দেশীয় চালের দাম কিছুটা কমলেও কমতে পারে।

    কুষ্টিয়া জেলা প্রশাসক জহির রায়হান প্রথম আলোকে বলেন, দাম বাড়ার যৌক্তিকতা আছে কি না, সেই খোঁজ নিয়ে প্রয়োজনীয় ব্যবস্থা নেওয়া হবে।
   #### ৩১ আগস্ট ২০১৭, বেঁধে দেওয়া সময় পার, কমেনি চালের দাম
    প্রথম আলো
    কুষ্টিয়ার পাইকারি বাজার
    কুষ্টিয়া অফিস

    কুষ্টিয়ার পাইকারি বাজার বা মোকামে চালের দাম সহনীয় করতে ব্যবসায়ীদের ২৪ ঘণ্টা সময় বেঁধে দিয়েছিল প্রশাসন। আজ বৃহস্পতিবার বিকেল চারটায় সেই সময় শেষ হয়েছে। তারপরও খাজানগর মোকামে চালের দাম কমেনি। এ অবস্থায় প্রশাসন খাজানগর এলাকায় ভ্রাম্যমাণ আদালত পরিচালনার সিদ্ধান্ত নিয়েছে।

    গতকাল বুধবার বিকেল চারটায় চালের মূল্যবৃদ্ধি ও এর সমাধান নিয়ে জেলা প্রশাসনের সম্মেলন কক্ষে জরুরি সভা অনুষ্ঠিত হয়। এতে কুষ্টিয়ার শীর্ষ কয়েকজন মিলমালিক, চাল ব্যবসায়ী ও চেম্বার নেতা উপস্থিত ছিলেন। সভায় জেলা প্রশাসক জহির রায়হান ২৪ ঘণ্টার মধ্যে চালের দাম সহনীয় পর্যায়ে আনার জন্য সময় বেঁধে দেন।

    আজ বৃহস্পতিবার বেলা তিনটায় জেলা বাজার মনিটরিং কর্মকর্তা রবিউল ইসলাম প্রথম আলোকে জানান, ‘খাজানগর এলাকায় চালের সবচেয়ে বড় মোকাম রশিদ অ্যাগ্রো ফুড প্রোডাক্টের স্বত্বাধিকারী আবদুর রশিদের সঙ্গে কথা হয়েছে। রশিদ জানিয়েছেন, জেলা প্রশাসকের সঙ্গে কথা হয়েছে। চালের দাম কমানোর ব্যাপারে ঈদের পর আবার আলোচনা হবে।’

    রবিউল ইসলাম আরও জানান, বৃহস্পতিবার বিকেল পর্যন্ত খাজানগর এলাকায় মোকামে চালের দাম কমেনি। আগের দরেই বিক্রি হচ্ছে। এই কর্মকর্তা জেলা প্রশাসনের বুধবারের সভায় জানিয়েছিলেন, বর্তমানে মিনিকেট ধানের দাম প্রতি মণ ১ হাজার ২০০ থেকে ১ হাজার ২৫০ টাকা। চালকলের মালিকেরা চাল উৎপাদনের জন্য বেশ কয়েক মাস আগে ধান কিনে গুদামে মজুত করে রাখেন। এই দামে ধান কিনলে চালের কেজিপ্রতি দর ৪৭ থেকে ৪৮ টাকার মধ্যে থাকার কথা। হঠাৎ করে এক সপ্তাহের ব্যবধানে চালের দাম কেজিপ্রতি তিন থেকে চার টাকা বাড়ার কোনো যৌক্তিকতা নেই। একই মানের ধান দিয়ে অনেকে প্রতি কেজি মিনিকেট চাল ৫১ টাকায় বিক্রি করে। রশিদ অ্যাগ্রো বিক্রি করে ৫৪ টাকায়। দামে এত ফারাক হতে পারে না।

    স্থানীয় চেম্বারের সভাপতি আওয়ামী লীগ নেতা রবিউল ইসলাম সভায় অভিযোগ করেন, সরকারকে বেকায়দায় ফেলার জন্য অনেক মিলমালিক কাজ করছেন।

    কুষ্টিয়ার অতিরিক্ত জেলা প্রশাসক (সার্বিক) হাবিবুর রহমান প্রথম আলোকে বলেন, ‘খাদ্যমন্ত্রী কামরুল ইসলাম জেলা প্রশাসককে ফোন করেছিলেন। কাল (শুক্রবার) পর্যন্ত চালের দাম দেখতে বলেছেন। তা না হলে ভ্রাম্যমাণ আদালত পরিচালনা করে আইনানুগ ব্যবস্থা নেওয়া হবে।’
   #### ৩১ আগস্ট ২০১৭, চালের দাম আবার বাড়ল
    প্রথম আলো
    নিজস্ব প্রতিবেদক

    সরকারি-বেসরকারি খাতে আমদানি বৃদ্ধি পাওয়া সত্ত্বেও দেশের বাজারে চালের দাম কমছে না। ছবিটি গতকাল রাজধানীর মোহাম্মদপুর কৃষি মার্কেট থেকে তোলা l প্রথম আলো*সব ধরনের চালের দাম কেজিতে ২ টাকা বেড়েছে

    আমদানি ও শুল্ক ছাড়ের প্রভাব পড়ছে না বাজারে

    ট্রাকমালিকেরা কোরবানির গরু নিয়ে ব্যস্ত। তাই বেনাপোল স্থলবন্দর থেকে চাল ঢাকায় আনতে ট্রাকভাড়া অনেক বেড়েছে

    পাটুরিয়া-দৌলতদিয়া ফেরিঘাটে চালের ট্রাক নিয়ে ৬–৭ দিন অপেক্ষা করতে হয়

    শুল্ক কমানো ও সরকারি-বেসরকারি খাতে আমদানি বৃদ্ধির প্রভাব দেশের চালের বাজারে পড়ছে না। নতুন করে আরেক দফা বেড়েছে চালের দাম। পাইকারি বাজারে চাল কিনতে গেলে এখন কেজিতে দুই টাকা বেশি দিতে হবে। চলতি মাসে এ নিয়ে দুই দফা চালের দাম বাড়ল।

    রাজধানীর মোহাম্মদপুর কৃষি মার্কেট ও বাবুবাজার-বাদামতলীর আড়তে বিভিন্ন ব্র্যান্ডের ভালো মানের মিনিকেট চালের দাম উঠেছে কেজিপ্রতি সাড়ে ৫৫ টাকায়, প্রতি ৫০ কেজির বস্তায় দাম বেড়েছে ১০০ টাকা। খুচরা বাজারে নতুন দামের প্রভাব এখনো পড়েনি। তবে পাইকারি ব্যবসায়ীরা বলছেন, নতুন দামের মিনিকেট চাল খুচরা বাজারে কেজিপ্রতি ৫৮ থেকে ৫৯ টাকায় বিক্রি হওয়ার কথা।

    মিনিকেট চাল বোরো মৌসুমের শুরুতে সাধারণত ৪৪ থেকে ৪৫ টাকা থাকে। মৌসুম শেষে তা ৫০ টাকার কাছাকাছি ওঠে। গত বোরো মৌসুমে হাওরে ফসলহানি ও উৎপাদন কম হওয়ায় এ বছর চালের দাম অনেক বেড়েছে।

    মিনিকেটের সঙ্গে পাইকারি বাজারে মাঝারি ও মোটা চালের দামও বেড়েছে। মাঝারি মানের বিআর-২৮ চাল বিক্রি হচ্ছে ৪৭ থেকে ৪৮ টাকায়। এ ছাড়া দেশি মোটা স্বর্ণা চাল ৪৩ থেকে ৪৪ টাকা ও ভারতীয় স্বর্ণা চাল ৪১ থেকে ৪২ টাকায় উঠেছে। খুচরা বাজারে পাইকারির চেয়ে দাম সাধারণত কেজিপ্রতি ৩ থেকে ৪ টাকা বেশি হয়।

    বোরো দেশের চাল উৎপাদনের প্রধান মৌসুম। বছরে সাড়ে ৩ কোটির মধ্যে বোরো মৌসুমে ১ কোটি ৯০ লাখ টন চাল উৎপাদিত হয়। খাদ্য মন্ত্রণালয় বলছে, গত বোরোতে চালের উৎপাদন ২০ লাখ টন কম হয়েছে। বাজার সামাল দিতে গত ২০ জুন চাল আমদানিতে শুল্কহার ২৮ শতাংশ থেকে কমিয়ে ১০ শতাংশ করা হয়। এরপরও বাজারে তেমন প্রভাব না পড়ায় ১৭ আগস্ট আমদানি শুল্ক আবার কমিয়ে ২ শতাংশ করে সরকার।

    চালের বাজারসংশ্লিষ্ট ব্যক্তিরা জানিয়েছেন, আমদানি হচ্ছে মূলত আতপ ও ভারতীয় মোটা চাল। সরু ও মাঝারি চাল আমদানি হচ্ছে খুবই সামান্য। ফলে মূল বাজারে প্রভাব পড়ছে না। ফলে দেশি মিলমালিকেরা দাম বাড়ানোর সুযোগ পাচ্ছেন। ধানের মূল্যবৃদ্ধির কারণে তাঁদেরও খরচ বেড়েছে বলে দাবি ব্যবসায়ীদের।

    পাইকারি ব্যবসায়ীদের আশঙ্কা পবিত্র ঈদুল আজহার পর চালের দাম আরও বাড়তে পারে। কারওয়ান বাজারের ইসমাইল রাইস এজেন্সির জসিম উদ্দিন প্রথম আলোকে বলেন, ‘আজকে (বুধবার) চাঁপাইনবাবগঞ্জের মোকামে মিনিকেট চালের দাম চেয়েছে বস্তাপ্রতি (৫০ কেজি) ২ হাজার ৮০০ টাকা, যা ঢাকায় এনে ৩ হাজার টাকার কাছাকাছি বিক্রি করতে হবে। এক সপ্তাহ আগেও সেখানে প্রতি বস্তা মিনিকেট চালের দাম ছিল ২ হাজার ৬৫০ টাকা।’ তিনি বলেন, ‘আমার এক ট্রাক চালের সরবরাহ আদেশ ছিল, কিন্তু মিলমালিক তা দেয়নি।’

    বাবুবাজারের শিল্পী রাইস এজেন্সির মালিক কাওসার রহমান বলেন, মিলমালিকেরা এখন সরবরাহ আদেশ নিতে রাজি হচ্ছেন না। তাঁরা বলছেন ঈদের পরে বাজার পরিস্থিতি দেখে সরবরাহ আদেশ নেবেন।

    ঈদের কারণে আমদানি করা চালের দামও বাড়ছে। ভারতকেন্দ্রিক আমদানিকারকেরা জানিয়েছেন, বেনাপোল বন্দর থেকে চাল ঢাকায় আনতে ট্রাকভাড়া অনেক বেড়ে গেছে। ট্রাকমালিকেরা কোরবানির গরু নিয়ে ব্যস্ত। পাটুরিয়া-দৌলতদিয়া ফেরিঘাটে চালের ট্রাক ৬ থেকে ৭ দিন অপেক্ষার পর নদী পার হতে পারছে।

    বেনাপোল বন্দরে গতকাল ভারতীয় মোটা চালের দাম ছিল ৩৯ টাকা। যা গত সপ্তাহে ৩৭ টাকা দরে বিক্রি হয়েছে বলে জানা গেছে বন্দর সূত্রে। মোহাম্মদপুর কৃষি মার্কেটের চাল আমদানিকারক শরিফুল ইসলাম প্রথম আলোকে বলেন, ভারতের বাজার ঠিক আছে। সেখানে দাম বাড়েনি। ঈদের পরে চাল আমদানি বাড়বে।
   #### ০৭ সেপ্টেম্বর ২০১৭, চাল আনতে মিয়ানমার গেলেন খাদ্যমন্ত্রী
    প্রথম আলো
    ইফতেখার মাহমুদ
    ===================================
    ===================================

    খাদ্যনিরাপত্তা অনুষ্ঠানে সচিবও বিদেশে, এখন পর্যন্ত তিন দেশের সঙ্গে ৩০ লাখ টন চাল আমদানির সমঝোতা স্মারক

    মিয়ানমারের রাখাইন রাজ্যে রোহিঙ্গাদের উচ্ছেদের ডামাডোলের মধ্যে দেশটি থেকে চাল আমদানির চুক্তি করতে মিয়ানমার গেলেন খাদ্যমন্ত্রী কামরুল ইসলাম। গতকাল বুধবার খাদ্যমন্ত্রীর নেতৃত্বে পাঁচ সদস্যের একটি প্রতিনিধিদল মিয়ানমার গেছে। দলটি মিয়ানমার থেকে বছরে ১০ লাখ টন চাল আমদানির ব্যাপারে একটি সমঝোতা স্মারক স্বাক্ষর (এমওইউ) করবে। পাশাপাশি দ্রুত ২ থেকে ৩ লাখ টন চাল আমদানির ব্যাপারেও চুক্তি করার আশা করছে তারা।

    বাংলাদেশ প্রতিনিধিদলে খাদ্যমন্ত্রী ছাড়াও আছেন খাদ্য মন্ত্রণালয়ের অতিরিক্ত সচিব আতাউর রহমান, প্রধানমন্ত্রীর কার্যালয়ের মহাপরিচালক তোফাজ্জল হোসেন মিঞা, খাদ্যমন্ত্রীর ব্যক্তিগত সহকারী মোহাম্মদ হেলাল হোসেন। মন্ত্রীর নিজের খরচে তাঁর স্ত্রী তায়েবা ইসলামও সফরসঙ্গী হিসেবে অন্তর্ভুক্ত হয়েছেন। দলটি ৯ সেপ্টেম্বর মিয়ানমার ছাড়বে বলে খাদ্য মন্ত্রণালয় থেকে জারি করা নির্দেশে বলা হয়েছে।

    এর আগে ৪ সেপ্টেম্বর খাদ্যসচিব মো. কায়কোবাদ হোসেন ও উপসচিব জহিরুল ইসলাম খাদ্যনিরাপত্তা ও পুষ্টি বিষয়ে একটি অনুষ্ঠানে যোগ দিতে কলম্বিয়া যান। খাদ্যমন্ত্রীর মতো খাদ্যসচিবেরও ৯ সেপ্টেম্বর
    দেশে ফেরার কথা রয়েছে। প্রধানমন্ত্রীর কার্যালয়ের নির্দেশনা অনুযায়ী, মন্ত্রণালয়ের মন্ত্রী ও সচিবের একসঙ্গে বিদেশ ভ্রমণ সাধারণভাবে পরিহার করার কথা বলা হয়েছে। অবশ্য জাতীয় স্বার্থে বিশেষ ক্ষেত্রে তা করা যেতে পারে।

    খাদ্যমন্ত্রী কামরুল ইসলাম ও সচিব কায়কোবাদ হোসেন এমন সময়ে দেশের বাইরে রয়েছেন যখন দেশে মোটা চালের দাম কেজিপ্রতি ৪৫ টাকায় উঠেছে। চালের উচ্চমূল্য সাধারণ মানুষের জীবনযাত্রার ব্যয় বাড়িয়ে দিয়েছে। সংকট কাটাতে খাদ্য মন্ত্রণালয় চলতি বছর ১৫ লাখ টন চাল আমদানির পরিকল্পনা নিয়েছে। এর মধ্যে গত তিন মাসে খাদ্য অধিদপ্তরের গুদামে ১ লাখ ২৭ হাজার টন আমদানি করা চাল পৌঁছেছে।

    সাবেক কৃষিসচিব ও সাবেক তত্ত্বাবধায়ক সরকারের উপদেষ্টা এম শওকত আলী এ ব্যাপারে প্রথম আলোকে বলেন, চাল আমদানির চুক্তি করতে মন্ত্রীদের না গেলেও হয়। আগে এ ধরনের চুক্তি করতে খাদ্য অধিদপ্তরের মহাপরিচালক যেতেন। দেশের খাদ্য নিয়ে যখন একটি সংকটজনক পরিস্থিতি বিরাজ করছে তখন খাদ্যনিরাপত্তা ও পুষ্টিবিষয়ক অনুষ্ঠানে যোগ দিতে খাদ্যসচিব বিদেশে না গেলেও হতো। খাদ্য মন্ত্রণালয়ের এই দুই প্রধান ব্যক্তির উচিত ছিল দেশে থেকে সরকারি-বেসরকারি খাদ্য আমদানি পরিস্থিতি তদারক করা। আর চালের দাম নিয়ন্ত্রণে আনতে হলে সরকারি আমদানির চেয়ে বেসরকারি খাতে যাতে বেশি আমদানি হয় সেদিকে সরকারের তৎপরতা চালানো উচিত।

    চাল আমদানির এত সব চুক্তি ও বেসরকারি আমদানিকারকদের সুবিধা দিতে ২৫ শতাংশ শুল্ক প্রত্যাহারের পরও এখন পর্যন্ত চালের দাম তেমন কমেনি। ট্রেডিং করপোরেশন অব বাংলাদেশের (টিসিবি) হিসাবে গত এক মাসে মোটা চালের দাম কেজিতে এক টাকা বেড়েছে। খাদ্য মন্ত্রণালয় ও টিসিবির হিসাবে বাজারে মোটা চাল ৪৩ থেকে ৪৫ টাকা কেজি দরে বিক্রি হচ্ছে। মাঝারি মানের চালের দর কেজিতে ৪৭ থেকে ৫০ টাকা ও সরু চাল ৫২ থেকে ৫৮ টাকা। দেশের অভ্যন্তরীণ উৎস থেকে ১০ লাখ টন চাল সংগ্রহের লক্ষ্যমাত্রা ঠিক করলেও গত চার মাসে মাত্র ২ লাখ ৫৫ হাজার টন চাল সংগ্রহ করতে পেরেছে খাদ্য অধিদপ্তর।

    এর আগে বাংলাদেশ ভিয়েতনাম, কম্বোডিয়া ও থাইল্যান্ডের সঙ্গে ১০ লাখ টন করে মোট ৩০ লাখ টন চাল আমদানির সমঝোতা স্মারক স্বাক্ষর করে খাদ্য মন্ত্রণালয়। এর মধ্যে ভিয়েতনাম থেকে ৯০৮ কোটি ৮৫ লাখ টাকায় আড়াই লাখ টন চাল আমদানির চুক্তি হয়েছে। ওই চালের মধ্যে ভিয়েতনাম থেকে প্রায় ১ লাখ টন চাল দেশে পৌঁছেছে। আর আন্তর্জাতিক দরপত্রের মাধ্যমে এসেছে আরও ২৭ হাজার টন চাল।

    রোহিঙ্গা জনগোষ্ঠী নিয়ে বাংলাদেশ ও মিয়ানমারের মধ্যে উত্তেজনা এখন আন্তর্জাতিক মাত্রা পেয়েছে। এমন একসময়ে চাল আমদানির চুক্তি করতে মিয়ানমার গিয়ে কতটুকু সফল হওয়া যাবে—খাদ্যমন্ত্রী কামরুল ইসলামের কাছে এমন প্রশ্ন করলে তিনি প্রথম আলোকে বলেন, ‘মিয়ানমার সফরের আগে আমি প্রধানমন্ত্রী ও পররাষ্ট্রমন্ত্রীর সঙ্গে বিষয়টি নিয়ে কথা বলেছি। তাঁরা আমার এই সফর অনুমোদন করেছেন। রাজনৈতিক কারণে দুই দেশের মধ্যে উত্তেজনা থাকতে পারে। কিন্তু তাই বলে বাণিজ্য তো বন্ধ থাকতে পারে না।’

    খাদ্য মন্ত্রণালয়ের দৈনিক খাদ্যশস্য প্রতিবেদন অনুযায়ী বর্তমানে খাদ্য অধিদপ্তরের গুদামে ৩ লাখ ২১ হাজার টন চাল রয়েছে। গত বছর একই সময়ে ৮ লাখ ২১ হাজার ৩২৫ টন চাল গুদামে ছিল। অর্থনীতিবিদেরা মনে করেন, মজুতের পরিমাণ কমপক্ষে ৬ লাখ টন থাকা উচিত।

    এ ব্যাপারে বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক কাজী সাহাবউদ্দিন প্রথম আলোকে বলেন, চাল আমদানির এত চুক্তি, শুল্ক তুলে দেওয়াসহ অন্যান্য ব্যাংকিংসুবিধা দেওয়ার পরও চালের দাম কমেনি। বাজারে চালের চাহিদা ও জোগানে হয়তো কোনো সমস্যা আছে। সরকারের উচিত সমস্যাটা কোথায় তা দ্রুত খুঁজে বের করা।
    © স্বত্ব প্রথম আলো ১৯৯৮ - ২০১৭
   #### ১০ সেপ্টেম্বর ২০১৭, কুষ্টিয়ায় চালের দাম আবার বাড়ল
    প্রথম আলো
    কুষ্টিয়া অফিস

    জেলা প্রশাসনের হুঁশিয়ারির পরও কুষ্টিয়ার চালকলমালিকেরা আরেক দফায় সরু চালের দাম কেজিপ্রতি দুই টাকা বাড়িয়েছেন। গতকাল শনিবার জেলার খাজানগর মোকামে মিনিকেট চাল বিক্রি হয়েছে কেজিপ্রতি ৫৬ টাকায়, যা ঈদুল আজহার আগে কেজিপ্রতি ৫৪ টাকা ছিল। অন্যান্য চালের দামও কেজিতে এক থেকে দেড় টাকা বেড়েছে।

    জেলা প্রশাসনের পক্ষ থেকে গত ৩০ আগস্ট চালকলমালিকদের দাম সহনীয় পর্যায়ে রাখতে ২৪ ঘণ্টা সময়সীমা বেঁধে দেওয়া হয়। এরপরও চালের দাম বাড়ল।

    জানতে চাইলে কুষ্টিয়ার অতিরিক্ত জেলা প্রশাসক (সার্বিক) হাবিবুর রহমান গতকাল প্রথম আলোকে বলেন, ‘রোববার বিকেলে খাজানগর এলাকায় ভ্রাম্যমাণ আদালত পাঠানো হবে। মিলগুলোয় অভিযান চালানো হবে। মিলমালিকেরা যে যুক্তি দেখাচ্ছেন, তা ঠিক না। বিষয়টি সরেজমিন দেখে প্রয়োজনীয় ব্যবস্থা নেওয়া হবে।’

    খাজানগর এলাকায় খোঁজ নিয়ে জানা গেছে, মিনিকেটের পাশাপাশি আটাশ, কাজল লতাসহ অন্যান্য চালের দামও কেজিপ্রতি এক থেকে দেড় টাকা বেড়েছে। কুষ্টিয়া পৌর বাজারে গিয়ে গতকাল দেখা যায়, কেউ কেউ মিনিকেট চাল কেজিপ্রতি ৫৭ টাকা, কেউ কেউ ৫৮ টাকা দরে বিক্রি করছেন।

    দামের এই হেরফেরের কারণ জানতে চাইলে একজন চাল বিক্রেতা জানান, যাঁদের কাছে আগের কেনা চাল আছে, তাঁরা ৫৭ টাকায় বিক্রি করতে পারছেন। যাঁরা গত দুই দিনে মোকাম থেকে চাল কিনেছেন তাঁরা ৫৮ টাকা কেজি দরে বিক্রি করছেন।

    চালের দাম আবারও বেড়ে যাওয়ার কারণ জানতে চাইলে বাংলাদেশ অটো মেজর অ্যান্ড হাসকিং মিল মালিক সমিতির কুষ্টিয়া শাখার সাধারণ সম্পাদক জয়নাল আবেদীন প্রধান প্রথম আলোকে বলেন, মিলমালিকদের কিছুই করার নেই। দেশে ধানের চরম সংকট চলছে। মিল চালু রাখার জন্য যে যা দাম বলছে, মিলমালিকেরা সেই দাম দিয়েই ধান কিনতে বাধ্য হচ্ছেন।

    কুষ্টিয়ার বাজারে গত কয়েক মাসে চালের দাম বেশ বেড়েছে। এতে বিপাকে পড়েছেন ক্রেতারা। কুষ্টিয়া পৌর বাজারে চাল কিনতে আসা  আনিসুজ্জামান বলেন, চালের দাম ইচ্ছেমতো বাড়ানো হচ্ছে। এতে সাধারণ মানুষের দুর্ভোগ বাড়ছে।
    © স্বত্ব প্রথম আলো ১৯৯৮ - ২০১৭
   #### ০৯ সেপ্টেম্বর ২০১৭, খাদ্য মন্ত্রণালয়ের জবাবদিহি কোথায়?
   #### ১২ সেপ্টেম্বর ২০১৭, চালের দাম আরও বেড়েছে
    প্রথম আলো
    রাজীব আহমেদ

    কুষ্টিয়ার খাজানগরে একটি চালকলে গতকাল ভ্রাম্যমাণ আদালত অভিযান পরিচালনা করেন। ধান কেনা ও চাল বিক্রিতে অসামঞ্জস্য পাওয়ার অভিযোগে চালকলটিকে জরিমানা করা হয় l ছবি: প্রথম আলোআমদানি শুল্ক ২ শতাংশে নামিয়ে আনা, বাকিতে ঋণপত্র খোলার সুযোগ দেওয়া এবং সরকারিভাবে আমদানির প্রভাব চালের বাজারে পড়ছে না। এসব পদক্ষেপ সত্ত্বেও গত এক মাসে দেশের মানুষের প্রধান এই খাদ্যের দাম অন্তত তিন দফায় কেজিপ্রতি ৩ থেকে ৬ টাকা বেড়েছে।

    রাজধানীর বাজারে সরু চালের দাম কেজিপ্রতি ৬০ টাকার ওপরে উঠেছে, যা বছরের এ সময়ে সাধারণত ৫০ টাকার নিচে থাকে। এ ছাড়া মাঝারি ও মোটা চালের দামও বেড়েছে কেজিতে ৩ থেকে ৪ টাকা।

    খুচরা বাজারে মাঝারি মানের চালের মধ্যে বিআর-২৮ প্রতি কেজি ৫২ থেকে ৫৪ টাকা এবং মোটা চাল মানভেদে ৪৬ থেকে ৪৮ টাকায় বিক্রি হচ্ছে। গত বছরের এ সময়ের সঙ্গে তুলনা করলে দেখা যায়, মাঝারি চালের দাম এবার কেজিতে ১০ টাকা ও মোটা চালের দাম ১৩ টাকা বেশি।

    এদিকে চালের দাম ক্রমাগত বাড়তে থাকায় গতকাল সোমবার কুষ্টিয়ায় একটি চালকলে অভিযান চালিয়েছেন ভ্রাম্যমাণ আদালত। চালকলটিকে ৫০ হাজার টাকা জরিমানা করা হয়। চালকলটির মালিক চালকল মালিক সমিতির সভাপতি।

    দফায় দফায় চালের মূল্যবৃদ্ধির কারণে বিপাকে পড়েছে মানুষ। সীমিত আয়ের একটি পরিবারে ৫০ কেজির এক বস্তা চাল কিনতে এখন ৫০০ থেকে ৬৫০ টাকা বেশি খরচ হচ্ছে। চালের বিকল্প আটার দামও চলতি সপ্তাহে কেজিতে দুই টাকা বেড়েছে।

    শ্যামলীতে গোল্ডেন এস্টেট নামে পরিচিত একটি রিকশার গ্যারেজ চালান ময়না বেগম। তাঁর গ্যারেজে ৫০ জনের মতো রিকশাচালক তিন বেলা খাবার খান। সম্প্রতি এক দিনের খাবারের দাম ২০ টাকা বাড়িয়ে ১২০ টাকা করেছেন ময়না বেগম। জানতে চাইলে তিনি বলেন, ‘চালের দাম এভাবে বাড়লে রিকশাচালকদের কাছ থেকে বেশি না নিয়ে উপায় কী?’

    বাজারে চালের দাম বেড়ে গেলে খাদ্য অধিদপ্তর খোলাবাজারে চাল বিক্রি (ওএমএস) কর্মসূচি চালায়। কিন্তু এটি এখন বন্ধ। ৬ সেপ্টেম্বরের হিসাবে সরকারের গুদামে মজুত ছিল ৩ লাখ ২৫ হাজার টন চাল। গত বছর একই দিনে মজুত ছিল ৮ লাখ ২৩ হাজার টন। ওএমএস চালু করা হবে কি না, জানতে চাইলে খাদ্যসচিব মো. কায়কোবাদ হোসেন গত রাতে প্রথম আলোকে বলেন, ‘এটা সরকারের নীতিনির্ধারণী সিদ্ধান্তের বিষয়। সরকার সিদ্ধান্ত নিলে আমরা চালু করব।’

    দেশে বছরে প্রায় সাড়ে ৩ কোটি টন চাল উৎপাদিত হয়, যার মধ্যে ৫৫ শতাংশ আসে বোরো মৌসুমে। গত বোরোতে হাওরে ফসলহানি ও বন্যায় উৎপাদন ২০ লাখ টন কম হয়েছে বলে মনে করছে খাদ্য মন্ত্রণালয়। আগের বছর বোরোতে উৎপাদিত হয়েছিল প্রায় ১ কোটি ৯০ লাখ টন চাল।

    উৎপাদন কম হওয়ায় গত এপ্রিল থেকেই বাজারে চালের দাম বাড়তে থাকে।

    রাজধানীর মোহাম্মদপুর কৃষি মার্কেটে গত মাসের শুরুতে বিভিন্ন ব্র্যান্ডের প্রতি বস্তা (৫০ কেজি) মিনিকেটের দাম ছিল ২ হাজার ৬৫০ টাকা, যা এখন ৩০০ টাকা বেশি চাইছেন বিক্রেতারা। এ হিসাবে মিনিকেটের দাম বেড়েছে কেজিপ্রতি ৬ টাকা। জানতে চাইলে কৃষি মার্কেটের পাইকারি প্রতিষ্ঠান বরিশাল রাইস এজেন্সির ব্যবস্থাপক মহিউদ্দিন রাজা প্রথম আলোকে বলেন, চালের সরবরাহে কিছুটা ঘাটতি থাকায় দাম বেড়েছে।

    রাজধানীর বাজারে আমদানি করা চাল আসছে মূলত ভারত থেকে। গতকাল বেনাপোল বন্দরে প্রতি কেজি মোটা চালের দাম ছিল ৪৪ টাকা, যা দুই সপ্তাহ আগের তুলনায় ৫ থেকে ৬ টাকা বেশি।

    ভারতকেন্দ্রিক চাল আমদানিকারক মোহাম্মদপুরের খুলনা রাইস এজেন্সির মালিক মো. শরিফুল ইসলাম বলেন, সবাই ভারতের দিকে ঝাঁপিয়ে পড়ায় সেখানেও চালের দাম বেড়ে গেছে। পাশাপাশি বেনাপোল বন্দরে জটের কারণে ভারতীয় অংশে ট্রাকের ভাড়াও অনেক বেড়েছে। বেনাপোল বন্দরে একটি ট্রাক খালাসে ২০ দিন লাগছে।

    বাংলাদেশ ব্যাংকের তথ্য অনুযায়ী, গত ২৬ আগস্ট পর্যন্ত প্রায় দুই মাসে ৩ লাখ ৬৩ হাজার টন চাল আমদানি হয়েছে। এর আগের পুরো এক বছরে আমদানি হয়েছিল ১ লাখ ৮৮ হাজার টন চাল।

    কুষ্টিয়ায় অভিযান

    দেশের বড় চালের মোকাম কুষ্টিয়ার খাজানগরে রশিদ অ্যাগ্রো ফুড প্রোডাক্ট নামের চালকলে গতকাল অভিযান চালান ভ্রাম্যমাণ আদালত। আগে কেনা ধানের বর্তমান বাজারমূল্য দেখিয়ে চাল বেশি দামে বিক্রির অভিযোগে চালকলটিকে ৫০ হাজার টাকা জরিমানা করা হয়েছে। এ চালকলের মালিক আবদুর রশিদ বাংলাদেশ অটো মেজর অ্যান্ড হাসকিং মিল মালিক সমিতির কেন্দ্রীয় সভাপতি।

    জেলা প্রশাসনের পক্ষ থেকে গত ৩০ আগস্ট চালকলমালিকদের দাম সহনীয় পর্যায়ে রাখতে ২৪ ঘণ্টা সময়সীমা বেঁধে দেওয়া হয়েছিল।

    জানতে চাইলে কুষ্টিয়া সদর উপজেলার সহকারী কমিশনার ও ভ্রাম্যমাণ আদালতের বিচারক সাইফুল ইসলাম প্রথম আলোকে বলেন, ‘রশিদ অ্যাগ্রো ফুড প্রোডাক্টের নথিপত্র দেখে ধান কেনা ও চাল বিক্রিতে অসামঞ্জস্য পাওয়া গেছে। এতে কারাদণ্ড দেওয়া যেত। তারপরও প্রথমবার বলে সতর্ক করার জন্য ভোক্তা অধিকার সংরক্ষণ আইনে জরিমানা করা হয়েছে।’ তিনি বলেন, এখন থেকে নিয়মিত অভিযান চালানো হবে।

    খাজানগরে ৩১টি বড় অটো রাইস মিল আছে। এগুলো থেকে প্রতিদিন অন্তত দেড় হাজার টন চাল দেশের বিভিন্ন বাজারে যায়। সেখানকার চালকলমালিকদের দাবি, বাজার থেকে বেশি দামে ধান কেনার কারণেই তাঁরা চালের দাম বাড়াতে বাধ্য হচ্ছেন।

    ভোক্তা অধিকার সংগঠন কনজ্যুমারস অ্যাসোসিয়েশন অব বাংলাদেশের (ক্যাব) সাধারণ সম্পাদক ও আইনজীবী হ‌ুমায়ূন কবির ভূঁইয়া প্রথম আলোকে বলেন, ভোক্তা অধিকার সংরক্ষণ আইনে নির্ধারিত মূল্যের চেয়ে বেশি দামে বিক্রি করলে জরিমানার সুযোগ আছে, বেশি মুনাফা করার জন্য ব্যবস্থা নেওয়ার সুযোগ নেই। সরকার খরচ বিশ্লেষণ করে চালের দাম নির্ধারণ করে দেওয়ার পরে কেউ সেই দামের চেয়ে বেশি চাইলে জরিমানা করা যায়।

    প্রতিবেদন তৈরিতে সহায়তা করেছেন প্রথম আলোর কুষ্টিয়া প্রতিনিধি
   #### ১৩ সেপ্টেম্বর ২০১৭, চালের দাম নিয়ন্ত্রণের বাইরে, আরও বাড়বে
    প্রথম আলো
    রোজিনা ইসলাম

        ১০ টাকায় চাল বিক্রি এক মাস পিছিয়েছে
        গুদামে যেখানে ন্যূনতম ছয় লাখ টন চাল থাকার কথা, সেখানে আছে মাত্র সোয়া তিন লাখ টন



        চালের দাম সরকারের নিয়ন্ত্রণের বাইরে চলে গেছে। প্রতিদিন লাফিয়ে লাফিয়ে বাড়ছে দাম। চালের মজুত এখন নাজুক পর্যায়ে আছে। সরকার চাল সংগ্রহে নানা উদ্যোগ নিলেও তা কাজে আসছে না। ব্যবসায়ীরা বলছেন, দাম আরও বাড়বে।

        খাদ্য অধিদপ্তরের গুদামে যেখানে ন্যূনতম ছয় লাখ টন চাল থাকার কথা, সেখানে আছে মাত্র সোয়া তিন লাখ টন। দেশের চালকলমালিক ও কয়েকটি দেশের সঙ্গে একের পর এক চুক্তি করেও খাদ্য মন্ত্রণালয় মজুত বাড়াতে পারেনি। বেসরকারি চালকলমালিক ও ব্যবসায়ীদের কাছে কত চাল আছে, তা জানার জন্য ২০১৩ সালে খাদ্য মজুত নিয়ে একটি আইন করেছিল সরকার। ওই আইন অনুযায়ী প্রতি মাসে বেসরকারি খাতের মজুতের হিসাব খাদ্য অধিদপ্তরের মাধ্যমে খাদ্য মন্ত্রণালয়ের কাছে থাকার কথা। কিন্তু চার বছরেও ওই হিসাব নিতে পারেনি তারা। খাদ্যমন্ত্রী ও খাদ্যসচিব প্রথম আলোকে বলেছেন, মজুতের পরিমাণ তাঁরা জানেন না।

        এই পরিস্থিতিতে যখন চালের দাম প্রতি সপ্তাহে বাড়ছে, তখন খাদ্য ও বাণিজ্য মন্ত্রণালয় নিজেরাই বিস্মিত। দায় এড়িয়ে খাদ্য মন্ত্রণালয় এ জন্য সরাসরি দুষছে বাণিজ্য মন্ত্রণালয়কে। তাদের দাবি, বাণিজ্য মন্ত্রণালয়ের তদারকির অভাবেই চালের দাম এভাবে বেড়েছে।

        তবে দেশের অর্থনীতিবিদ ও নাগরিক সংগঠনগুলো চালের মূল্যবৃদ্ধির জন্য খাদ্য মন্ত্রণালয়কে দায়ী করছে। তারা বলছে, সরকারের চালের মজুত কমে গেলে ব্যবসায়ীরা দাম বাড়িয়ে দেবেন, এটাই সাধারণত ঘটে থাকে। এ ধরনের পরিস্থিতিতে সরকারি মজুত বাড়ানো সবচেয়ে জরুরি।

        চালের দাম ৪০ টাকার ওপরে উঠলেই দেশের প্রায় আড়াই কোটি অতি দরিদ্র মানুষের খাদ্যনিরাপত্তা নিশ্চিত করতে স্বল্পমূল্যে খোলাবাজারে চাল বিক্রি কার্যক্রম চালু করা হয়। কিন্তু সরকারি মজুত পাঁচ মাস ধরে ঝুঁকিপূর্ণ অবস্থায় থাকার কারণে খাদ্য মন্ত্রণালয় এখনো ওএমএস চালু করতে পারেনি। নিয়মিত সামাজিক নিরাপত্তা কর্মসূচিগুলো চালাতেই তারা হিমশিম খাচ্ছে। ১০ টাকায় চাল বিক্রির জন্য দরিদ্রবান্ধব কর্মসূচি চালু হওয়ার কথা থাকলেও তা এক মাস পিছিয়ে দিয়েছে খাদ্য মন্ত্রণালয়।

        কনজ্যুমারস অ্যাসোসিয়েশন অব বাংলাদেশের (ক্যাব) সভাপতি গোলাম রহমান প্রথম আলোকে বলেন, সরকারের অক্ষমতাকে ব্যবসায়ীরা কাজে লাগিয়েছেন। তাঁরা লাভের জন্য যেকোনো সুযোগের সদ্ব্যবহার করেন। এ প্রসঙ্গে তিনি বলেন, সরকারের গুদামে চাল কমে যাওয়ার খবরে ব্যবসায়ীরা চালের দাম বাড়িয়েছেন। সরকার চালের জন্য কম্বোডিয়া, থাইল্যান্ড, মিয়ানমারসহ বিভিন্ন দেশে যাওয়ায় ব্যবসায়ীরা নিশ্চিত হয়েছেন যে সরকারের সরবরাহ বৃদ্ধি করার ক্ষমতা নেই। যত দিন সরকারের চালের
        মজুদ ১০ থেকে ১২ লাখ টন না হবে, তত দিন পর্যন্ত অধিক মুনাফার লোভে ব্যবসায়ীরা দাম বাড়াতেই থাকবেন।

        খাদ্যমন্ত্রী কামরুল ইসলামের কাছে জানতে চাইলে তিনি এ ব্যাপারে প্রথম আলোকে বলেন, ‘এভাবে দাম বাড়ার কোনো কারণ নেই। বাজারে চালের অভাব নেই, যথেষ্ট মজুত আছে। এ ছাড়া আমাদের আমদানি খরচ মাত্র ২৪-২৫ টাকা। তাহলে চালের দাম কেন এত বাড়বে?’ তিনি বলেন, বাজার তদারকির দায়িত্ব বাণিজ্য মন্ত্রণালয়ের। এখন আমি ব্যক্তিগতভাবে বিভাগীয় কমিশনারদের টেলিফোন করে তাঁদের তদারকি বাড়াতে এবং সক্রিয় হতে বলছি।’



        নানা উদ্যোগ, তবু প্রভাব নেই

        খাদ্য মন্ত্রণালয়ের হিসাব অনুযায়ী, গত ২৬ আগস্ট পর্যন্ত প্রায় দুই মাসে ৩ লাখ ৬৩ হাজার টন চাল আমদানি হয়েছে। চালের সংকট মোকাবিলায় ঈদের আগে সরকার দুই দফায় আমদানির শুল্ক কমিয়ে ২৮ থেকে ২ শতাংশে নিয়ে এসেছে। এ ছাড়া বেসরকারি পর্যায়ে চাল আমদানির জন্য বাকিতে ঋণপত্র খোলার সুযোগ দিয়েছে বাংলাদেশ ব্যাংক। এর প্রভাব চালের বাজারে পড়ার কথা। কিন্তু ইতিবাচক কোনো প্রভাব দেশের চালের বাজারে দেখা যাচ্ছে না।

        গত সোমবার দেশের বড় চালের মোকাম কুষ্টিয়ার খাজানগরে ভ্রাম্যমাণ আদালত অভিযান চালানোর বিষয়টি উল্লেখ করে বলেন, প্রয়োজনে এভাবে অভিযান চালাতে হবে।

        অবশ্য খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদনে বলা হয়েছে, ভারত, ভিয়েতনাম, থাইল্যান্ডের বর্তমান দাম অনুযায়ী আমদানি করলে বাংলাদেশে প্রতি কেজির খরচ পড়বে ৪০ থেকে ৪৪ টাকা। রাজধানীর বাজারে আমদানি করা চাল আসছে মূলত ভারত থেকে। গতকাল বেনাপোল বন্দরে প্রতি কেজি মোটা চালের দামও ছিল ৪৪ টাকা, যা দুই সপ্তাহ আগের তুলনায় ৫ থেকে ৬ টাকা বেশি।

        বাংলাদেশ উন্নয়ন গবেষণা প্রতিষ্ঠানের (বিআইডিএস) মহাপরিচালক কে এ এস মুর্শিদ প্রথম আলোকে বলেন, খাদ্য ও বাণিজ্য মন্ত্রণালয়ের একে অপরকে দোষারোপ সংকট মোকাবিলায় ভূমিকা রাখবে না। তাঁর মতে, বিভিন্ন চালকলে অভিযান চালিয়ে বাজার নিয়ন্ত্রণে আনার চেষ্টা হিতে বিপরীত হতে পারে। এতে বাজার আরও অস্থির হওয়ার আশঙ্কা থাকে। তিনি বলেন, খাদ্য মন্ত্রণালয়ের উচিত বাজারে বড় আকারে ওএমএস চালু করা, নিজেদের মজুত বাড়ানো এবং বেসরকারি খাতে চাল আনতে সহায়তা করা।



        জেলা প্রশাসকদের চিঠি

        চালের দাম সহনীয় পর্যায়ে রাখতে গতকাল জেলা প্রশাসকদের চিঠি দিয়েছে বাণিজ্য মন্ত্রণালয়। জানতে চাইলে বরিশালের জেলা প্রশাসক মো. হাবিবুর রহমান ও রাজবাড়ীর জেলা প্রশাসক মো. শওকত আলী বাণিজ্য মন্ত্রণালয়ের চিঠি পেয়েছেন বলে প্রথম আলোকে নিশ্চিত করেন। বরিশালের ডিসি বলেন, চাল ব্যবসায়ীদের নিয়ে বৈঠকে করে অনুরোধ জানাব, চালের দাম তাঁরা যেন না বাড়ান। তারপরও কারসাজি হলে আইনানুগ ব্যবস্থা নেওয়া হবে।

        রাজবাড়ীর ডিসি বলেন, এলাকায় ব্যবসায়ীরা কারসাজি করে চালের দাম বাড়াচ্ছেন, এমন অভিযোগ তাঁদের কাছে এসেছে। তাঁরা তদারকি কার্যক্রম চালাচ্ছেন।



        চালের দাম ও মজুত

        দেশের মিনিকেট চালের প্রধান জোগান যায় কুষ্টিয়া সদর উপজেলার খাজানগর মোকাম থেকে। ওইখানে অন্তত ৩১টি অটো রাইস মিল আছে। সেখান থেকে প্রতিদিন প্রায় এক শ ট্রাক (প্রতি ট্রাকে ১৫ টন) চাল ঢাকা, চট্টগ্রামসহ দেশের বিভিন্ন জেলায় যায়। যার সিংহভাগ (প্রায় ৩০ ট্রাক) মিনিকেট চাল শুধু রশিদ অ্যাগ্রো ফুড প্রডাক্ট সরবরাহ করে। এ মিলেই অভিযান চালায় জেলা প্রশাসন।

        এ বিষয়ে জানতে চাই রশিদ অ্যাগ্রো ফুডের মালিক আবদুর রশিদ প্রথম আলোকে বলেন, ‘জরিমানার পরে চালকলমালিকেরা জেলা প্রশাসকের কাছে গিয়েছিলেন। আমরা বলেছি, দাম কমাতে প্রচুর চাল আমদানি প্রয়োজন। দরকার হলে আমরা লোকসান দেব। কিন্তু ঘাটতি পূরণে পর্যাপ্ত চাল আমদানির জন্য সরকারকে আমরা আগেই তাগিদ দিয়েছি।’

        দফায় দফায় চালের দাম বাড়ার ব্যাপারে মিলমালিকেরা বরাবরই দেশে ধানের চরম সংকট চলছে বলে দাবি করে আসছেন। দেশে বছরে প্রায় সাড়ে ৩ কোটি টন চাল উৎপাদিত হয়, যার মধ্যে ৫৫ শতাংশ আসে বোরো মৌসুমে। গত বোরোতে হাওরে ফসলহানি ও বন্যায় উৎপাদন ২০ লাখ টন কম হয়েছে বলে মনে করছে খাদ্য মন্ত্রণালয়।

        গত এক মাসে সরু চালের দাম কেজিপ্রতি ৬ টাকা, মাঝারি ও মোটা চালের দাম ৩ থেকে ৪ টাকা বেড়েছে। বাজারে সরু চালের দাম কেজিপ্রতি ৬০ টাকার ওপরে উঠেছে, যা বছরের এ সময়ে সাধারণত ৫০ টাকার নিচে থাকে। অন্যদিকে মাঝারি মানের চালের মধ্যে বিআর-২৮ প্রতি কেজি ৫২ থেকে ৫৪ টাকা এবং মোটা চাল মানভেদে ৪৬ থেকে ৪৮ টাকায় বিক্রি হচ্ছে। গত বছরের এ সময়ের সঙ্গে তুলনা করলে দেখা যায়, মাঝারি চালের দাম এবার কেজিতে ১০ টাকা ও মোটা চালের দাম ১৩ টাকা বেশি।

        চালের দাম বাড়ার বিষয়ে বিস্ময় প্রকাশ করে বাণিজ্যসচিব শুভাশীষ বসু গতকাল প্রথম আলোকে বলেন, ‘এখন চালের দাম বাড়ার প্রশ্নই ওঠে না। মন্ত্রণালয়ের বাজার তদারকি দল নিয়মিত তদারক করছে। জেলা পর্যায়ে চালের বাজার এবং সরবরাহ পরিস্থিতি সহনীয় রাখতে আমরা ডিসিদের চিঠি দিয়েছি। তাঁদের জবাবের অপেক্ষায় আছি।’ সচিব বলেন, সম্ভবত ব্যবসায়ীদের কারসাজিতে এই অবস্থা তৈরি হয়েছে।
        © স্বত্ব প্রথম আলো ১৯৯৮ - ২০১৭
   #### ১৪ সেপ্টেম্বর ২০১৭, খাদ্য মন্ত্রণালয়ের ব্যর্থতার শেষ নেই
    প্রথম আলো
    চালের দাম আর কত বাড়বে!

    চালের দাম বাড়ছে—এটা অন্তত তিন মাসের পুরোনো খবর। সরকারের কাছে এ খবর কতটা গুরুত্বপূর্ণ, তা আমরা জানি না, সংবাদমাধ্যমের কাছে বেশ গুরুতর। কারণ, এ দেশের বিপুলসংখ্যক মানুষকে বছরের একটা লম্বা সময় শুধু ভাত খেয়ে বেঁচে থাকতে হয়। চালের দাম তাদের ক্রয়সাধ্যের বাইরে চলে গেলে তারা অনাহার-অর্ধাহারের ঝুঁকিতে পড়ে যায়। ব্যাপক বন্যায় ক্ষতিগ্রস্ত বিপুলসংখ্যক মানুষের জন্য ইতিমধ্যে সেই ঝুঁকি সৃষ্টি হয়েছে, উপরন্তু সামনে রয়েছে আশ্বিন-কার্তিক মাস—মঙ্গার সময়।
    সর্বশেষ খবর হলো, চালের দাম সরকারের নিয়ন্ত্রণের বাইরে চলে গেছে, সামনের দিনগুলোতে দাম আরও বাড়বে। খাদ্যনিরাপত্তার দিক থেকে আমরা এখন এক গুরুতর সংকটের মুখোমুখি। কিন্তু খাদ্য মন্ত্রণালয় জানে না, দেশের প্রকৃত খাদ্য পরিস্থিতি কী। সরকারি খাদ্যগুদামগুলোতে সোয়া তিন লাখ টন চাল আছে—এর বাইরে তারা আর কিছু জানে না। কিন্তু জানার দায়িত্ব ছিল। দায়িত্ব বললে কম বলা হয়, আইনি বাধ্যবাধকতা বলা উচিত। কারণ, ২০১৩ সালের খাদ্য মজুত আইনে বলে দেওয়া হয়েছে, সারা দেশে বেসরকারি খাতে চালের কী পরিমাণ মজুত আছে, তা খাদ্য অধিদপ্তর প্রতি মাসে সংগ্রহ করবে এবং মজুতের পুরো চিত্রটা খাদ্য মন্ত্রণালয়ের জানা থাকবে। কিন্তু খাদ্য অধিদপ্তর গত চার বছরের মধ্যে কখনোই হিসাব রাখার এই দায়িত্বটা পালন করেনি।
    শুধু তা-ই নয়, চালের সরকারি মজুত ৬ লাখ টনের নিচে নামলে বাজারে অস্থিরতা সৃষ্টি হয় এবং জুন-জুলাইয়ের মধ্যে ১২ থেকে ১৫ লাখ টন চাল সংগ্রহ করে রাখতে হয়—এটা জানা থাকা সত্ত্বেও খাদ্য অধিদপ্তর রহস্যময় নিষ্ক্রিয়তা ও ব্যর্থতা দেখিয়েছে। নিষ্ক্রিয়তা হলো এই যে সরকারি খাদ্যগুদামগুলোতে মোট মজুতের পরিমাণ দুই লাখ টনের নিচে নামা সত্ত্বেও মজুত বাড়ানোর উদ্যোগ নেওয়া হয়নি। আর ব্যর্থতা হলো এই যে যখন ধান-চাল সংগ্রহ করতে তৎপর হয়েছে, তখন আর তা করতে পারেনি। কারণ, ইতিমধ্যে বাজারে চালের দাম বাড়তে শুরু করেছে এবং খাদ্য অধিদপ্তর বাজারমূল্যের তুলনায় অনেক কম দামে চাল সংগ্রহ করতে নেমেছে। তারপর ঢাকঢোল পিটিয়ে চাল আমদানি শুরু করেছে, কিন্তু এখনো পর্যন্ত দেড় লাখ টনের বেশি মজুত বাড়াতে পারেনি।
    অবহেলা, দায়িত্ব পালন না করা ও সামগ্রিক ব্যর্থতার জন্য খাদ্য মন্ত্রণালয়ের জবাবদিহি চাওয়া দরকার। খাদ্য পরিস্থিতির আরও অবনতি ঠেকাতে অতি দ্রুত সরকারি মজুত বাড়াতে হবে এবং দ্রুত স্বল্পমূল্যে চাল বিক্রি শুরু করতে হবে।
   #### তবু চালের দাম কেন বাড়ছে

    এই প্রশ্নটা সরকারের জন্য একটা আত্মজিজ্ঞাসা হতে পারে: এত কিছু করার পরও চালের দাম কেন কমছে না? বরং কেন চালের বাজারের ঝোঁক চড়ার দিকে? সরকারি প্রতিষ্ঠান ট্রেডিং করপোরেশন অব বাংলাদেশের (টিসিবি) সূত্র থেকে সংবাদমাধ্যম বলছে, গত এক মাসে বাজারে মোটা চালের দাম কেজিপ্রতি ১ টাকা বেড়েছে। কিন্তু এমনটা তো হওয়ার কথা ছিল না।

    কথা ছিল চালের বাজারের অস্থিরতা কমবে। কারণ, সরকার চালের আমদানি শুল্ক ২৮ শতাংশ থেকে কমিয়ে মাত্র ২ শতাংশ করেছে। এভাবে বেসরকারি খাতে চাল আমদানির পথ সুগম করার সঙ্গে সঙ্গে সরকার নিজেও বিভিন্ন দেশ থেকে চাল আমদানির চুক্তি করা শুরু করে। বস্তুত সরকারি ও বেসরকারি উভয় খাত মিলিয়ে ইতিমধ্যে কিছু পরিমাণ চাল আমদানি করা হয়েছে। কিন্তু তার কোনো ইতিবাচক প্রভাব দেশের চালের বাজারে এখনো পরিলক্ষিত হচ্ছে না। বরং চালের বাজার এখনো ঊর্ধ্বমুখীই রয়ে গেছে। কারণগুলো কী হতে পারে?

    প্রথমত, খাদ্যনিরাপত্তার ঝুঁকি বা অনিশ্চয়তা দূর করতে সরকার উদ্যোগী হয়েছে বেশ দেরিতে। উদ্যোগী হওয়ার পরও খাদ্য মন্ত্রণালয়ের কাজকর্ম অত্যন্ত ঢিমেতেতালায় চলেছে। ১৫ লাখ টন চাল আমদানির সিদ্ধান্ত নেওয়ার পরে তিন মাসে আমদানি করে সরকারি গুদামে তুলতে পেরেছে মাত্র ১ লাখ ২৭ হাজার টন। পাশাপাশি দেশের ভেতরে ধান-চাল সংগ্রহের কাজে খাদ্য মন্ত্রণালয় ভয়ানক ব্যর্থতার পরিচয় দিয়ে চলেছে। ফলে সরকারি খাদ্যগুদামে চালের মজুত বাড়ছে না। এত কাঠখড় পোড়ানোর পর এখন পর্যন্ত চালের সরকারি মজুতের পরিমাণ মাত্র ৩ লাখ ২১ হাজার টন। সরকারি মজুতের এই দীন দশাই প্রকৃতপক্ষে চালের বাজারকে অস্থির করে রেখেছে কি না, তা-ও ভেবে দেখার বিষয়। কারণ অর্থনীতিবিদেরা বলেন, সরকারি গুদামে চালের মজুত ৬ লাখ টনের নিচে নামলে বাজারে তার নেতিবাচক প্রভাব পড়ে।

    চালকলমালিক ও চাল ব্যবসায়ীদের কাছে অন্তত ১ কোটি টন চাল আছে বলে ধারণা করা হচ্ছে। তাঁরা সরকারের কাছে চাল বিক্রি করতে উৎসাহী নন। কারণ, সরকারের নির্ধারিত ক্রয়মূল্য কেজিপ্রতি ৩৩ টাকা, অর্থাৎ বাজারমূল্যের অনেক কম। তাঁরা সরকারকে দাম বাড়িয়ে কেজিপ্রতি ৩৫ টাকা করার আহ্বান জানিয়েছিলেন। সরকার যদি নিজে বিদেশ থেকে
    ৪০ থেকে ৪৫ টাকা কেজি দরে চাল আমদানি করতে পারে, তাহলে দেশের ভেতর থেকে ৩৫ টাকা কেজি দরে চাল সংগ্রহ করতে সমস্যা কোথায়?

    এ ব্যাপারে দ্রুত সিদ্ধান্ত নেওয়া এবং সরকারি-বেসরকারি উভয় খাতে চাল আমদানির প্রক্রিয়া আরও গতিশীল করা প্রয়োজন।
   #### ১৫ সেপ্টেম্বর ২০১৭, ব্যবসায়ী ও সাংবাদিকদের দোষে চালের দাম বাড়ছে
   #### সাংবাদিকদের কাছে দুই মন্ত্রী
    নিজস্ব প্রতিবেদক
    ভারত চাল রপ্তানি বন্ধ করেনি। রপ্তানি করার জন্য ১ কোটি টনেরও বেশি চাল আছে ভারতের


    দেশে চালের কোনো সংকট নেই দাবি করে সরকারের দুজন মন্ত্রী দাম বাড়ার জন্য অসাধু ব্যবসায়ীদের তৎপরতাকে দায়ী করেছেন। একই সঙ্গে তাঁরা চাল নিয়ে সংবাদ পরিবেশন করার ক্ষেত্রে সাংবাদিকদের দায়িত্বশীলতা নিয়ে প্রশ্ন তুলেছেন। গতকাল বৃহস্পতিবার সচিবালয়ে নিজ নিজ কার্যালয়ে বাণিজ্যমন্ত্রী তোফায়েল আহমেদ ও খাদ্যমন্ত্রী কামরুল ইসলাম সাংবাদিকদের কাছে এসব মন্তব্য করেছেন।

    গতকাল সচিবালয়ে সাংবাদিকদের সঙ্গে আলাপকালে বাণিজ্যমন্ত্রী তোফায়েল আহমেদ বলেছেন, ভারত চাল রপ্তানি বন্ধ করেনি। রপ্তানি করার জন্য ১ কোটি টনেরও বেশি চাল আছে ভারতের। অথচ একদল অসাধু ব্যবসায়ী টাকা খরচ করে চালের বাজার অস্থিতিশীল করতে ভুয়া চিঠি বানিয়ে বলেছে যে ভারত বাংলাদেশের কাছে চাল রপ্তানি করবে না। স্বাক্ষরবিহীন এই ভুয়া চিঠির ওপর ভিত্তি করে কিছু পত্রিকা ও টিভি চ্যানেল প্রতিবেদনও তৈরি করেছে।

    প্রতিবেদন তৈরির আগে তা সাংবাদিকদের আরও পরীক্ষা করা উচিত বলে উল্লেখ করেন বাণিজ্যমন্ত্রী। তিনি বলেন, বাংলাদেশের ১৬ কোটি মানুষের প্রতি তাঁদের (সাংবাদিক) আরও দায়িত্বশীল হওয়া উচিত। হাওয়ার ওপর প্রতিবেদন করা ঠিক নয়।

    চালের অবৈধ মজুতদারদের বিরুদ্ধে অভিযান চালাতে জেলা প্রশাসক ও পুলিশ সুপারদের নির্দেশ দেওয়া হয়েছে বলেও জানান বাণিজ্যমন্ত্রী। তিনি বলেন, সরকারের ভাবমূর্তি নষ্ট করতে যারা এসব কাজ করছে, তাদের কাউকে ছাড় দেওয়া হবে না।

    সত্যি সত্যিই ভারত চাল রপ্তানি বন্ধ করলে সরকার তা কীভাবে জানবে এমন প্রশ্নের জবাবে বাণিজ্যমন্ত্রী বলেন, ‘আগে জানবে ভারতে আমাদের হাইকমিশন অফিস এবং বাংলাদেশে ভারতের হাইকমিশন অফিস। দুই অফিসেই খোঁজ নিয়েছি এবং তারা বলেছে খবরটি মিথ্যে।’

    খাদ্যমন্ত্রীর ক্ষোভ

    মন্ত্রণালয়ের সম্মেলনকক্ষে আয়োজিত সংবাদ সম্মেলনে খাদ্যমন্ত্রী কামরুল ইসলাম দাবি করেন, দেশে ১ কোটি টন চাল আছে এবং দেশে চালের কোনো সংকট নেই। দামও এত বাড়ার কথা নয়। তিনি চালের দাম বাড়ার জন্য ব্যবসায়ী ও গণমাধ্যমকে দায়ী করে বলেন, ‘চাল নিয়ে রাজনীতি চলছে, চাল নিয়ে সমস্ত দেশকে একটা বিভ্রাটের মধ্যে ফেলার চেষ্টা করা হচ্ছে। উদ্দেশ্যমূলকভাবে চাল নিয়ে চালবাজি হচ্ছে, চাল নিয়ে সাধারণ মানুষের মধ্যে আতঙ্ক ও ভীতি সৃষ্টির চেষ্টা করা হচ্ছে।’

    চাল আমদানির জন্য মিয়ানমার সফরে যাওয়ার বিষয় উল্লেখ করে খাদ্যমন্ত্রী বলেন, এটা নিয়ে অনেক কথা হয়েছে। তিনি একটি ইংরেজি দৈনিকের নাম উল্লেখ করে বলেন, ‘ওই পত্রিকা লিখেছে, মিয়ানমারের চাল আমরা আনতে পারব না। কিন্তু সত্য হলো, আগামী রোববার চাল রপ্তানির ব্যাপারে চুক্তি করতে মিয়ানমারের একটি প্রতিনিধিদল বাংলাদেশে আসছে। তাদের সঙ্গে দাম নিয়ে আলোচনার পর ২ লাখ টন চালের জন্য চুক্তি হবে। মিয়ানমারের চাল গুণগত মানে ভালো, দাম কম এবং তাড়াতাড়ি দেশে আনা যাবে।’

    খাদ্যমন্ত্রী সাংবাদিকদের উদ্দেশে বলেন, ‘আপনাদের কাছে হাত জোর করে অনুরোধ করছি, আপনারা এমন কোনো উত্তেজক সংবাদ প্রকাশ করবেন না, যাতে দেশে চালের দাম বাড়ে।’

    খাদ্যমন্ত্রী বলেন, ‘আমি মজুতদার, আড়তদার, মিলমালিকসহ সবার প্রতি আহ্বান জানাব, এখনই ভালো হয়ে যান, সময় আছে। আপনারা যেভাবে (চালের) দাম বাড়াচ্ছেন, যেভাবে সিন্ডিকেট ও চালবাজি শুরু করেছেন, রাজনীতি শুরু করেছেন, একটা বিভ্রাট সৃষ্টির চেষ্টা করছেন, তা কোনো অবস্থাতেই বরদাশত করা হবে না। এখনই শেষ সুযোগ আপনাদের, ভালো হয়ে যান।’

    ১৯ সেপ্টেম্বর মিলমালিক ও চাল ব্যবসায়ী সমিতির নেতা এবং চাল আমদানিকারকদের ডেকেছেন জানিয়ে খাদ্যমন্ত্রী বলেন, এই সভায় বাণিজ্যমন্ত্রী ও কৃষিমন্ত্রী উপস্থিত থাকবেন।

    চালের বাজার নিয়ন্ত্রণে সরকার পদক্ষেপ নিয়েছে জানিয়ে খাদ্যমন্ত্রী বলেন, ‘আবদুর রশিদের মিলে হানা দিয়ে ৫০ হাজার টন চাল জব্দ এবং ৫০ হাজার টাকা জরিমানা করা হয়েছে। আইনশৃঙ্খলা রক্ষাকারী বাহিনীর তৎপরতা আছে। আমি আপনাদেরও (সাংবাদিক) সাহায্য চাই।’

    খাদ্যমন্ত্রী গণমাধ্যমকর্মীদের উদ্দেশে বলেন, ‘সাংবাদিকতা একটি মহান পেশা। আমি ছোটবেলায় ভেবেছিলাম সাংবাদিক বা আইনজীবী হব। সাংবাদিকেরা যদি দেশপ্রেম নিয়ে কাজ করেন, তাহলে তা দেশের জন্য ভালো।’

    খাদ্যমন্ত্রী বলেন, আগামী রোববার থেকে খোলাবাজারে (ওএমএস) ১৫ টাকা কেজি দরে চাল এবং ১৭ টাকা করে আটা বিক্রি শুরু করতে যাচ্ছে সরকার। প্রাথমিকভাবে বিভাগীয় শহরগুলোতে তা চালু হবে। আর ২০ সেপ্টেম্বর থেকে চালু হবে ৫০ লাখ মানুষের কাছে ১০ টাকা কেজি দরে চাল বিক্রির কার্যক্রম, চলবে তিন মাস।

    এবার ১ কোটি ৯১ লাখ টন বোরো উৎপাদনের লক্ষ্যমাত্রা ছিল জানিয়ে খাদ্যমন্ত্রী কামরুল ইসলাম বলেন, ‘বন্যা ও রোগবালাইয়ে দেশে ২০ লাখ টন ফসল নষ্ট হয়েছে। ফসলহানির পরও ১ কোটি ৯২ লাখ টন ধান আমাদের ঘরে এসেছে। চার মাসে মানুষ ১ কোটি টন চাল খেয়েছে আর বাকি চাল এখনো বাজারে আছে। হয় মিলমালিক, আড়তদার, না হয় ছোট-বড় ব্যবসায়ী—কারও না কারও বাড়িতে এসব চাল আছে। এরপরও চালের দাম বেড়ে যাচ্ছে।’

    শুল্ক কমানোর পর বেসরকারিভাবে ভারত থেকে ৬ লাখ টন চাল এসেছে জানিয়ে মন্ত্রী বলেন, চাল নিয়ে চালবাজি ও রাজনীতি হচ্ছে, বিভ্রান্তি সৃষ্টি করা হচ্ছে, সংকট সৃষ্টি এবং সরকারকে বিব্রতকর অবস্থায় ফেলার চেষ্টা করা হচ্ছে। বেসরকারিভাবে ১৭ লাখ টন চাল আমদানির জন্য এলসি খোলা হয়েছে জানিয়ে তিনি বলেন, সরকার ৩৪ টাকা দরে সাড়ে ১২ লাখ টন বোরো চাল সংগ্রহের লক্ষ্যমাত্রা নির্ধারণ করলেও মাত্র আড়াই লাখ টন সংগ্রহ হওয়ায় চাল আমদানি করতে হচ্ছে।

    ভিয়েতনাম থেকে আড়াই লাখ টন চাল আমদানি হচ্ছে জানিয়ে মন্ত্রী কামরুল ইসলাম বলেন, ইতিমধ্যে ভিয়েতনামের ১ লাখ ৫৪ হাজার টন চাল গুদামে ঢুকেছে। বাকি চাল খালাসের অপেক্ষায় সমুদ্রে আছে।

    প্রথম আলোর যশোর অফিস জানিয়েছে, যশোরের বেনাপোল কাস্টম হাউসের কমিশনার শওকত হোসেন প্রথম আলোকে বলেন, ‘বাংলাদেশে চাল রপ্তানিতে ভারত সরকারের সাময়িক নিষেধাজ্ঞা-সংক্রান্ত কোনো চিঠি বেনাপোলে কাস্টম হাউসে আসেনি। এমনকি ভারতের পেট্রাপোলেও এ বিষয়ে কোনো চিঠি আসেনি। প্রতিদিন স্বাভাবিক গতিতেই চাল আমদানি হচ্ছে। এ-সংক্রান্ত খবরে আমরাও বিব্রত।’
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    Print Now
   #### ১৬ সেপ্টেম্বর ২০১৭, চালকলে অভিযানে বাজার অস্থিতিশীল হতে পারে
    প্রথম আলো
    এ সপ্তাহের সাক্ষাৎকার : চালের বাজার
    কাজী সাহাবউদ্দিন১০ বছর পর চাল নিয়ে সংকটে পড়েছে বাংলাদেশ। উৎপাদন কম হওয়ায় বাজারে প্রধান এই খাদ্যপণ্যের দাম উদ্বেগজনক হারে বেড়েছে। পাশাপাশি বাংলাদেশ যেসব দেশ থেকে আমদানি করছে, সেখানেও দাম বেড়েছে। আগামী মে মাস নাগাদ বোরো মৌসুমের চাল বাজারে না আসা পর্যন্ত চালের বাজারে স্বস্তি ফেরার আশা দেখা যাচ্ছে না। এ পরিস্থিতিতে চালের বাজার নিয়ে প্রথম আলোর সঙ্গে কথা বলেছেন বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক কাজী সাহাবউদ্দিন, যিনি ১৯৯৮ সালে বন্যার পর দেশে খাদ্যসংকটকালে কৃষি মন্ত্রণালয়ের পরামর্শক হিসেবে কাজ করেছেন। সাক্ষাৎকার নিয়েছেন ইফতেখার মাহমুদ ও রাজীব আহমেদ


    প্রথম আলো: দেশে প্রতিবছর আশ্বিন-কার্তিক মাসে চালের দাম কিছুটা বাড়ে। কিন্তু এ বছর অনেক আগে থেকেই দাম বাড়ছে। এটা কেন হলো বলে আপনার মনে হয়?

    কাজী সাহাবউদ্দিন: এটা হয়েছে হাওরে ফসলের ক্ষতি ও পরবর্তী বন্যায়। গত বোরো মৌসুমে প্রায় ২০ লাখ টন চাল কম উৎপাদিত হয়েছে বলে বলা হচ্ছে। চালের দাম মে মাস থেকেই বাড়তে শুরু করে। তখনই যদি সরকার থেকে নানা ব্যবস্থা নেওয়া হতো, তাহলে আজকের পরিস্থিতি তৈরি না-ও হতে পারত। কারণ তখন আন্তর্জাতিক বাজারে চালের দাম কম ছিল। এরপর কিন্তু সরকারের মজুত একেবারে কমে গেল। সাধারণত দেখা যায়, সরকারের মজুত কমে গেলে খোলাবাজারে চালের দাম বেড়ে যায়। বেসরকারি খাত কিন্তু জানে, সরকারের মজুত কত। কিন্তু বেসরকারি খাতে মজুত কত, তা কিন্তু সরকারের অজানা। যদিও ২০১৩ সালে একটি আইন করা হয়, বেসরকারি খাতে মজুত কত, সে হিসাব তারা প্রতি মাসে দেবে। কিন্তু সেটা বাস্তবায়িত হয়নি।

    প্রথম আলো:চাল এখন বেশি আসছে মূলত ভারত থেকে। এ দেশের মানুষের খাওয়ার উপযোগী সেদ্ধ চাল কেনার উৎস কোন কোন দেশ হতে পারে?

    কাজী সাহাবউদ্দিন: সব দিক বিবেচনায় ভারতই আমাদের জন্য উপযোগী। ওই দেশ থেকে দ্রুত আমদানি করা যায়। কিন্তু ভারত তো চালের দাম বাড়িয়ে দিল। আবার শুনছি, তারা আড়াই মাস রপ্তানি বন্ধ রাখবে। যদিও এর সত্যতা আমি জানি না।

    প্রথম আলো:এ রকম একটি চিঠি বেনাপোল বন্দরে ব্যবসায়ীদের কাছে পাওয়া যাচ্ছে। কিন্তু বাণিজ্য মন্ত্রণালয় বলছে, এটি ঠিক না। ভারত চাল রপ্তানি বন্ধ করেনি।

    কাজী সাহাবউদ্দিন: ভারতের তো রপ্তানি করার কোনো বাধা নেই, তাদের তো মজুত বেশ ভালো। তবে ভারত অবস্থার সুযোগ নিচ্ছে। আমরা শুল্ক কমালাম, কিন্তু তারা দাম বাড়িয়ে দিল। এতে চালের দামে যে প্রভাব পড়ার কথা, সেটি পড়েনি।

    প্রথম আলো:  ভারতের সঙ্গে আলোচনা করে কি চাল আমদানি সম্ভব?

    কাজী সাহাবউদ্দিন: এটা তো ভারত সরকারের মাধ্যমে বাংলাদেশ সরকারের আমদানি না, আমদানি করছে বেসরকারি খাত। রপ্তানি করছেন ভারতের ব্যবসায়ীরা।

    প্রথম আলো: ভারত সরকার বাংলাদেশের কাছে প্রতি টন চালের দাম ৬০০ ডলার চাইছে, যা অন্যান্য দেশে ৪৫০ ডলার। এটা কি রপ্তানি না করার এক ধরনের মূল্যগত বাধা?

    কাজী সাহাবউদ্দিন: ভারত আমাদের বন্ধু রাষ্ট্র। কিন্তু এর প্রতিফলন আমরা খুব বেশি দেখি না। যেমন তিস্তার পানি বণ্টন চুক্তি এখনো হয়নি। রোহিঙ্গা ইস্যুতেও আমরা ভারতের যে সমর্থন আশা করেছিলাম, তা-ও পাইনি। চীনও বাংলাদেশকে এ ক্ষেত্রে সমর্থন দেয়নি।

    প্রথম আলো:চালের ক্ষেত্রে বাংলাদেশের এখন কী করা উচিত?

    কাজী সাহাবউদ্দিন: বেসরকারি চালকল মালিকদের গুদামে অভিযান চালালে পরিস্থিতি হিতে বিপরীত হতে পারে। এতে বাজার আরও অস্থিতিশীল হবে। আমাদের আমদানি করে মজুত বাড়াতে হবে, সেটা যত দ্রুত সম্ভব। এরপর খোলাবাজারে চাল বিক্রি কর্মসূচি (ওএমএস) চালু করতে হবে এবং তা বেশ বড় আকারে। বেসরকারি খাতকে আমদানির যথেষ্ট প্রণোদনা দেওয়া হয়েছে। বেসরকারি খাতকে সঙ্গে নিয়েই এ ধাক্কা সামলাতে হবে। কারণ সরকারের পক্ষে এটা সামলানো কঠিন।

    এখন আমরা একটা সংকটে পড়ে গেছি। এ সংকট কাটাতে হবে আপৎকালীন ব্যবস্থাপনার মাধ্যমে। যত উৎস আছে, সেখান থেকে আমদানি করতে হবে। যত কৌশল আছে, তা ব্যবহার করতে হবে।

    প্রথম আলো: বাংলাদেশে চালের সংকট তৈরি হলো ১০ বছর পর। বিগত তত্ত্বাবধায়ক সরকারের আমলে সংকটকালে দেখা গেল, চাল পাওয়া যাচ্ছে না। এখন আবার বাংলাদেশ আমদানি শুরুর পর দাম বেড়ে গেল।

    কাজী সাহাবউদ্দিন: সাধারণত আমাদের চালের ঘাটতি থাকে না। বন্যা বা খরার কারণে উৎপাদন কম হলে ঘাটতি হয়। আমাদের দুর্ভাগ্য, এ বছর বাংলাদেশে উৎপাদন কম হওয়ার পাশাপাশি বিশ্বের আটটি দেশে ঘাটতি দেখা দিয়েছে। ফলে ওই সব দেশে দাম বেড়েছে। এসব দেশে ঘাটতি না হলে আন্তর্জাতিক বাজারে দাম বাড়ত না। ২০০৮ ও ২০০৯ সালেও এমন হয়েছিল। তখন তো ভারত রপ্তানি বন্ধই ঘোষণা করেছিল। দাম উঠেছিল টনপ্রতি ১ হাজার ডলার। আমরা একটি সংকটের দিকে যাচ্ছি, এখন আমাদের বিভিন্ন দেশ থেকে চাল আমদানি করতে হবে, সেটা যত দামই হোক। আমাদের বৈদেশিক মুদ্রার মজুত বেশ ভালোই আছে। তাই আমদানি করতে কোনো অসুবিধা হওয়ার কথা নয়।

    প্রথম আলো: জাতিসংঘের খাদ্য ও কৃষি সংস্থার (এফএও) মাসিক প্রতিবেদনে বাংলাদেশ সম্পর্কে যে সতর্কবার্তা দেওয়া হলো, এটা আসলে কী বোঝাচ্ছে?

    কাজী সাহাবউদ্দিন: সরকারের যদি টনক না নড়ে থাকে, তাহলে এ সতর্কবাতার মাধ্যমে নড়বে আশা করা যায়।

    প্রথম আলো: গত কয়েক বছর মোটা চালের দাম কমই ছিল। মনে করা হয়, এতে কৃষকেরা ধান চাষে উৎসাহ হারিয়ে ফেলছেন। হঠাৎ আবার দাম অনেক বেড়ে গিয়ে ভোক্তার ওপর চাপ বেড়েছে। এ ক্ষেত্রে আপনার মত কী হবে?

    কাজী সাহাবউদ্দিন: আসলে চালের দামে একটা ভারসাম্য দরকার। এ ক্ষেত্রে কৃষকের স্বার্থও দেখতে হবে, আবার ভোক্তার কথাও মাথায় রাখতে হবে। বুধবার সংসদে বলা হয়েছে, কেন এত আমদানি হচ্ছে। এতে তো কৃষকদের স্বার্থ ব্যাহত হবে। এতে আমি কিছুটা আশ্চর্য হয়েছি। নিকট-ভবিষ্যতে আমি এ ধরনের কোনো আশঙ্কা দেখতে পাচ্ছি না। এ বছর কৃষকেরা দাম ভালো পেয়েছে, আগের ক্ষতি পুষিয়ে নিতে পেরেছে। এখন ভোক্তাদের দিকে নজর দেওয়ার সময়। আরেকটা কথা মনে রাখতে হবে, ছোট কৃষকেরা কিন্তু চালের ক্রেতাও। ধান ওঠার পর তারা তা বিক্রি করে দেয়, আবার পরে চাল কেনে।

    প্রথম আলো:চালের দাম বাড়িয়ে কৃষকদের উৎসাহ দেওয়া হবে, নাকি ধান চাষের উপকরণের মূল্য কমিয়ে উৎপাদন খরচ কম রাখার ব্যবস্থা করা হবে—এ দুই কৌশলের কোনটিকে আপনি যৌক্তিক মনে করেন?

    কাজী সাহাবউদ্দিন: এ ক্ষেত্রে দুটো কৌশলই ব্যবহার করা দরকার। একদিকে চালের দাম ধীরে ধীরে বৃদ্ধি পাওয়া দরকার, অন্যদিকে উপকরণ খরচও নিয়ন্ত্রণে রাখতে হবে। সরকার সারসহ অন্যান্য উপকরণের কিন্তু ভর্তুকি দিচ্ছে।

    প্রথম আলো: বেনাপোল বন্দরে জটের কারণে চাল খালাসে ১৮ থেকে ২০ দিন লাগছে। চট্টগ্রাম বন্দরেও একই অবস্থা। এ ক্ষেত্রে আপনার পরামর্শ কী হবে?

    কাজী সাহাবউদ্দিন: চালের বিষয়টি অগ্রাধিকার দিতে হবে। বন্দরে জটের কারণে যদি ট্রাক ভাড়া বেড়ে যায়, সেই প্রভাব চালের দামেও পড়ে।

    প্রথম আলো:আমাদের আগামী বোরো মৌসুমের চাল বাজারে আসতে তো এপ্রিল-মে মাস লেগে যাবে।

    কাজী সাহাবউদ্দিন: এ সময়ে সরকার কীভাবে চালের সংকট সামাল দেয়, সেটাই দেখার বিষয়।
   #### ১৬ সেপ্টেম্বর ২০১৭, কুষ্টিয়ার মোকামে চালের দাম আরও বেড়েছে
    প্রথম আলো
    কুষ্টিয়া অফিস

    জেলা প্রশাসনের হুঁশিয়ারি ও ভ্রাম্যমাণ আদালতের অভিযানের পরও কুষ্টিয়ায় গত চার দিনে মিনিকেট চালের দাম কেজিপ্রতি অন্তত চার টাকা বেড়েছে। এ নিয়ে গত এক মাসে চার দফায় এই চালের দাম কেজিতে বাড়ল ১০ টাকা। কুষ্টিয়ার পাইকারি মোকামে চালের দাম নিয়ন্ত্রণ করতে না পারলে কয়েক দিনের মধ্যে চাল নিয়ে দেশে অস্থিরতা দেখা দিতে পারে বলে মনে করছেন সংশ্লিষ্ট ব্যক্তিরা।

    জেলা বাজার মনিটরিং কার্যালয় সূত্র জানায়, গত সোমবার কুষ্টিয়ার খাজানগর মোকামে মিনিকেট চাল বিক্রি হয়েছে প্রতি কেজি ৫৬ টাকা। আর গত বৃহস্পতিবার বিকেলে এই চাল বিক্রি হয়েছে ৬০ টাকা। গতকাল শুক্রবারও একই দাম ছিল। এক মাস আগে ছিল ৫০ টাকা।

    জেলা বাজার মনিটরিং ও জেলা প্রশাসনের কর্মকর্তারা বলছেন, অযৌক্তিকভাবে মিলমালিকেরা চালের দাম বাড়িয়ে দিচ্ছেন। তবে মিলমালিকেরা বরাবরই অভিযোগ অস্বীকার করছেন। তাঁদের দাবি, দেশে ধানের বাজার চড়া। ধান পাওয়া যাচ্ছে না। তাই চালের দাম বাড়ছে।

    ঈদের আগে কুষ্টিয়ায় মিনিকেট চালের কেজি ছিল ৫৪ টাকা। গত ৩১ আগস্ট জেলা প্রশাসনের পক্ষ থেকে চালকলমালিকদের চালের দাম সহনীয় পর্যায়ে রাখার জন্য ২৪ ঘণ্টার সময়সীমা বেঁধে দেওয়া হয়। এরপরও চালের দাম বাড়ানো হয়। এমনকি গত সোমবার দেশের সবচেয়ে বড় মিল এবং বাংলাদেশ অটোরাইস ও হাসকিং মিল মালিক সমিতির কেন্দ্রীয় সভাপতি আবদুর রশিদের মিলে ভ্রাম্যমাণ আদালত পরিচালনার পরও চালের দাম বৃদ্ধি পায়।

    জেলা খাদ্য নিয়ন্ত্রকের কার্যালয়ের কর্মকর্তা এ কে এম শাহ নেওয়াজ প্রথম আলোকে বলেন, সদর উপজেলা নির্বাহী কর্মকর্তা ইবাদত হোসেনের নেতৃত্বে খাজানগর এলাকায় প্রতিদিন বিভিন্ন চালকল পরিদর্শন ও তদারক করা হচ্ছে। এরপরও চালের দাম বেড়েই চলেছে।

    কঠোর নজরদারির মধ্যেই কুষ্টিয়ায় চালের দাম কেন বৃদ্ধি পাচ্ছে, এমন প্রশ্নের জবাবে কুষ্টিয়ার অতিরিক্ত জেলা প্রশাসক (সার্বিক) হাবিবুর রহমান বলেন, ‘চালের অব্যাহত দাম বৃদ্ধির বিষয়টি প্রশাসন খুব গুরুত্বসহ দেখছে। চালকল মালিক সমিতির কেন্দ্রীয় সভাপতি আবদুর রশিদের চালকলে অভিযান চালিয়ে ৫০ হাজার টাকা জরিমানা করেছি। প্রতিদিনই খাজানগরে ম্যাজিস্ট্রেটসহ টিম পাঠানো হচ্ছে।’

    জেলা বাজার মনিটরিং কর্মকর্তা রবিউল ইসলাম বলেন, ধান কেনা ও চাল উৎপাদনের খরচ দেখে হিসাব করে দেখা গেছে, চালের দাম বাড়ানোর কোনো যৌক্তিকতা নেই। যেভাবে মিলমালিকেরা দাম বাড়াচ্ছেন, তা আসলেই বেপরোয়া।

    বাংলাদেশ অটোরাইস ও হাসকিং মিল মালিক সমিতির কুষ্টিয়া শাখার সাধারণ সম্পাদক ও খাজানগর এলাকায় দাদা অটোরাইস মিলের কর্মকর্তা জয়নাল আবেদীন প্রধান বলেন, আজ (শুক্রবার) যশোর থেকে ১ হাজার ৩৮০ টাকা মণ দরে ধান কেনা হয়েছে। উত্তরাঞ্চল থেকে কেনা হয়েছে ১ হাজার ৪০০ টাকা মণ দরে। এত বেশি দামে ধান কেনায় চালের দাম বেড়ে যাচ্ছে।

    এই সমিতির সভাপতি আবদুস সামাদ বলেন, ‘ধানের দাম তো আমরা বাড়াচ্ছি না। ধানের দাম বাড়ার বিষয়টি সরকারের মনিটরিং করা উচিত। এটা কমানো গেলে চালের দাম এমনিতেই কমে যাবে।’

    আরেকটি অটোরাইস মিলের মালিক রফিক সরকার বলেন, চালের দাম আর বাড়বে না। দুই মন্ত্রী ডেকেছেন, আলোচনা হবে। তা ছাড়া খোলা বাজারে ওএমএসের চাল বিক্রি শুরু হলে দাম একটু কমে যাবে।
    © স্বত্ব প্রথম আলো ১৯৯৮ - ২০১৭
   #### ১৭ সেপ্টেম্বর ২০১৭, ৩০ টাকায় চাল বিক্রি শুরু
    প্রথম আলো
    অনলাইন ডেস্ক

    নিম্ন আয়ের মানুষের মধ্যে স্বল্পমূল্যে সরবরাহের লক্ষ্যে রোববার থেকে সরকারিভাবে খোলা বাজারে (ওএমএস) চাল বিক্রি শুরু হয়েছে। রাজধানী ঢাকাসহ বিভাগীয় ও জেলা পর্যায়ে ৩০ টাকা কেজি দরে মোটা চাল বিক্রি হচ্ছে। একজন ক্রেতা পাঁচ কেজি করে চাল নিতে পারবেন।

    খাদ্য অধিদপ্তরের রেশনিং ডিপার্টমেন্টের চিফ কন্ট্রোলার তপন কুমার দাশ বলেন, ‘সাধারণ মানুষের মধ্যে অপেক্ষাকৃত কম দামে চাল সরবরাহের জন্য রোববার সকাল থেকে সারা দেশে ওএমএসের চাল বিক্রি শুরু হয়েছে। আশা করছি, এতে খোলা বাজারে চালের দাম কমে আসবে।’ তিনি জানান, মোট ৮০৬টি ওএমএস সেন্টারে পুরোদমে চাল বিক্রি করা হবে। এর মধ্যে বন্যাকবলিত ১৭৯টি এলাকার মানুষ কম দামে এই চাল পাবেন। রাজধানীর ১০৯টি ওএমএস সেন্টারে চাল পাওয়া যাবে।

    গত কয়েক দিনে বাজারে চালের দাম বেড়ে গেছে। এর পরিপ্রেক্ষিতে সরকার ওএমএসের চাল বিক্রির উদ্যোগ নিয়েছে। সরকার মনে করছে, ওএমএসের চাল বিক্রি শুরু হওয়ায় খোলা বাজারে চালের দাম কমে আসবে। বাসস।
    © স্বত্ব প্রথম আলো ১৯৯৮ - ২০১৭
   #### ১৭ সেপ্টেম্বর ২০১৭, মোটা চালের কেজি ৫০ টাকায় উঠেছে
    প্রথম আলো
    রাজীব আহমেদ ও তৌহিদী হাসান খাজানগর (কুষ্টিয়া) থেকে

    কুষ্টিয়ার খাজানগর এলাকার মেসার্স স্বর্ণা অটো রাইস মিল ঈদুল আজহার পরে প্রতি কেজি সরু মিনিকেট চাল বিক্রি করেছিল ৫৩ টাকা দরে। গতকাল শনিবার দাম ছিল কেজিপ্রতি ৫৯ টাকা। ১০ দিনে দাম বেড়েছে কেজিপ্রতি ৬ টাকা। একই সময়ে মোটা ও মাঝারি চালের দাম বেড়েছে কেজিপ্রতি ৪ টাকা। আর ঢাকায় প্রতি কেজি মোটা চালের দাম ৪৮ থেকে ৫০ টাকায় উঠেছে।

    এরই মধ্যে আজ রোববার থেকে আগেরবারের চেয়ে দ্বিগুণ দামে খোলাবাজারে চাল বিক্রি (ওএমএস) শুরু হচ্ছে। সারা দেশে খাদ্য অধিদপ্তরের অনুমোদিত ডিলাররা ৫২০টি ট্রাকে ৩০ টাকা কেজি দরে চাল বিক্রি করবেন। প্রতি কেজি আটা বিক্রি হবে ১৭ টাকা দরে। গত বছর এই চাল ১৫ ও আটা ১৭ টাকা কেজি দরে বিক্রি হয়েছিল।
    ওএমএসে চালের দাম দ্বিগুণ করার কারণ জানতে চাইলে খাদ্যমন্ত্রী কামরুল ইসলাম প্রথম আলোকে বলেন, ‘গত বছর আমরা যখন ওএমএস চালু করি, তখন বাজারে প্রতি কেজি চালের দাম ছিল ৩০ টাকা। তাই মূলত নিম্ন আয়ের মানুষের জন্য আমরা ১৫ টাকা কেজি দরে চাল বিক্রি করেছি। এখন বাজারে প্রতি কেজি চাল ৪৫ টাকা, তাই দাম বাড়ানো হয়েছে।’

    মোটা চালের দাম বাড়ল
    গতকাল ঢাকার দুই পাইকারি বাজার মোহাম্মদপুর কৃষি মার্কেট ও বাবুবাজার-বাদামতলীর চালের আড়তে প্রতি কেজি মোটা চালের দাম ৪৮ থেকে ৫০ টাকা উঠেছে। অন্যদিকে, সরু মিনিকেট চাল বিক্রি হচ্ছে ৬২ থেকে ৬৫ টাকা কেজিতে। মাঝারি মানের বিআর ২৮ চালের দাম কেজিপ্রতি ৫৪ থেকে ৫৫ টাকা চাইছেন বিক্রেতারা।
    ব্যবসায়ীরা জানান, বাংলাদেশে কখনোই মোটা চালের কেজিপ্রতি দর ৫০ টাকা ছাড়ায়নি। আবার ধানের দামও এত বেশি হয়নি। বিগত তত্ত্বাবধায়ক সরকারের আমলে যখন বিশ্ববাজারে চালের দাম টনপ্রতি ১ হাজার ডলার হয়েছিল, তখনো ঢাকার বাজারে মোটা চালের কেজি ৪০ টাকার আশপাশে ছিল।
    এ বিষয়ে বাংলাদেশ উন্নয়ন গবেষণা প্রতিষ্ঠানের (বিআইডিএস) মহাপরিচালক কে এ এস মুরশিদ প্রথম আলোকে বলেন, বাজারে সরবরাহে একটি ধাক্কা লেগেছে। চাল ব্যবসায়ীরা হয়তো মনে করছেন, কিছুদিন পরে যে মৌসুমটি আসবে, সেখানেও উৎপাদন কম হবে। আবার আন্তর্জাতিক বাজারও চড়া। সরকারের উচিত এখন চালের সরবরাহ বাড়ানো।
    গত বোরো মৌসুমে ফলন প্রায় ২০ লাখ টন কম হয়েছে। এরপর সরকারের পক্ষ থেকে দুই দফায় আমদানিতে শুল্ক কমিয়ে ২৮ শতাংশ থেকে ২ শতাংশে নামিয়ে আনা ও বাকিতে আমদানির সুযোগ দেওয়া হয়। কিন্তু তারপরও দাম বাড়ছে।

    সরকারি সংস্থা টিসিবির গতকালের হিসাবকুষ্টিয়ায় চালের মোকাম
    কুষ্টিয়া-চুয়াডাঙ্গা আঞ্চলিক সড়কের দুই পাশে প্রায় ৫০০ ছোট-বড় চালকল রয়েছে, যা খাজানগর মোকাম হিসেবে পরিচিত। এসব চালকল থেকে দিনে প্রায় আড়াই হাজার মেট্রিক টন চাল ঢাকাসহ বিভিন্ন জেলায় যায়। দেশের চালের বাজারে বড় ভূমিকা রাখে কুষ্টিয়া। এখন কুষ্টিয়া থেকে যাচ্ছে মূলত সরু ও মাঝারি চাল। আর ভারত থেকে আসছে মোটা চাল।
    খাজানগরের চালকলের মালিকেরা বলছেন, বাজারে ধান মিলছে না। কিছু কিছু পাওয়া গেলেও দাম উঠেছে মণপ্রতি দেড় হাজার টাকায়। এ ধান কিনে চাল উৎপাদন করলে এখনকার দামেও পোষাবে না।
    চাতালগুলো ঘুরে দেখা যায়, বেশির ভাগই খালি। কিছু কিছু চাতালে ধান শুকাচ্ছেন শ্রমিকেরা। তবে কুষ্টিয়ায় বেশি উৎপাদনক্ষমতার ৩১টি আধুনিক প্রযুক্তির অটো রাইস মিল আছে, সেগুলো প্রায় সবই চলছে। সরু ও মাঝারি চাল মূলত এসব অটো রাইস মিলেই উৎপাদিত হয়।
    স্বর্ণা অটো রাইস মিলের ব্যবস্থাপক জাকিউল ইসলাম বলেন, ‘আমাদের কাছে যে ধান আছে তা দিয়ে আর আড়াই মাসের মতো চলবে। এরপর মিল বন্ধ রাখতে হবে।’ চালের সরবরাহ কেমন এবং দর কী জানতে চাইলে তিনি খাতা খুলে দেখিয়ে বলেন, ‘আমরা পুরোনো কিছু সরবরাহ আদেশ অনুযায়ী চাল সরবরাহ করছি। এতে মিনিকেট চালের কেজি পড়ছে ৫৪ টাকা। নতুন আদেশে দর কেজিপ্রতি ৫৯ টাকা। পুরোনো আদেশ অনুযায়ী সরবরাহ শেষ না করে আমরা নতুন আদেশ খুব বেশি নিচ্ছি না।’
    খাজানগরের বেশির ভাগ মিলেই এখন মোটা চাল নেই। ঢাকার পাইকারি ব্যবসায়ীরা জানান, মোটা চালের বাজার এখন ভারতের ওপর নির্ভর করছে। সেই চাল আসছে মূলত বেনাপোল বন্দর দিয়ে। ঈদের পরে বন্দর খোলার পর সেখানে প্রতি কেজি মোটা চালের দাম ছিল ৩৭ থেকে ৩৮ টাকা, যা গতকাল ৪৮ টাকা দরে বিক্রি হয়েছে বলে জানান ব্যবসায়ীরা।

    চালকলের মালিকদের সভা ও অভিযান
    চালের বাজারের অস্থির অবস্থার জন্য চালকলের মালিকদের কারসাজিকে দায়ী করেছেন সরকারের দুজন মন্ত্রী। চালকলমালিকদের সমিতির সভাপতি আবদুর রশিদের খাজানগরের মিলে অভিযানও চালানো হয়েছে। সর্বশেষ পরিস্থিতি আলোচনার জন্য আগামী মঙ্গলবার চালকলমালিকদের নিয়ে বৈঠক ডেকেছে খাদ্য মন্ত্রণালয়। ওই বৈঠকে মালিকদের অবস্থান কী হবে তা ঠিক করতে বগুড়ায় গতকাল বৈঠক করেছেন বিভিন্ন জেলার চালকলমালিক সমিতির নেতারা।
    আমাদের বগুড়া প্রতিনিধি জানান, গতকাল বগুড়ায় বাংলাদেশ অটো মেজর অ্যান্ড হাস্কিং মিল মালিক সমিতির কেন্দ্রীয় নেতাদের এক সভা অনুষ্ঠিত হয়। আগামী মঙ্গলবার সরকারের সঙ্গে অনুষ্ঠেয় বৈঠক সামনে রেখে চালকলমালিকেরা এ সভা করেন।
    বাংলাদেশ অটো মেজর অ্যান্ড হাস্কিং মিল মালিক সমিতির কেন্দ্রীয় সভাপতি আবদুর রশিদের সভাপতিত্বে বৈঠকে সংগঠনের সারা দেশের শতাধিক নেতা উপস্থিত ছিলেন। বৈঠক শেষে সংগঠনের সাধারণ সম্পাদক কে এম লায়েক আলী বলেন, চালের মূল্য হঠাৎ করে বৃদ্ধির জন্য একটি গণমাধ্যমের খবরই দায়ী। চালের বাজার অস্থিতিশীল হওয়ার জন্য কোনোক্রমেই চালকলের মালিকেরা দায়ী নন। একজন মিলের মালিকের চালকলের জন্য ১৫ দিনে যে ধান প্রয়োজন, তার পাঁচ গুণ ধান-চাল গুদামে মজুত করার বৈধতা রয়েছে।
    আমাদের নাটোর প্রতিনিধি জানান, মজুত চালের বস্তায় উৎপাদন তারিখ না থাকায় নাটোরের দুটি চালকলকে ৫০ হাজার টাকা করে জরিমানা করেছেন ভ্রাম্যমাণ আদালত। গতকাল সকাল থেকে রাত অবধি বড়াইগ্রাম উপজেলার গড়মাটি এলাকার রশিদ অটো রাইস মিল ও বনপাড়ার গাজী রাইস মিলে অভিযান চালানো হয়। এ সময় রশিদ অটো রাইস মিলে চালের বস্তায় উৎপাদন তারিখ উল্লেখ না থাকায় ভোক্তা অধিকার আইনে ৫০ হাজার টাকা জরিমানা করা হয়।

    আরও পড়ুন:
    ‘চাউল কিনতেই সোগ শ্যাষ’
   #### ১৭ সেপ্টেম্বর ২০১৭, ‘চাউল কিনতেই সোগ শ্যাষ’
    প্রথম আলো
    উত্তরের কথন
    তুহিন ওয়াদুদ

    গত কয়েক দিনে কেজিপ্রতি চালের ধরনভেদে মূল্য প্রায় ১০ টাকা বেড়েছে। ৪০ টাকার নিচে এখন আর কোনো চাল নেই। সরকারিভাবে দেওয়া ১০ টাকা কেজির চাল বন্ধ। নেই ওএমএস পদ্ধতির কম মূল্যের চালও। সারা দেশের নিম্ন আয়ের মানুষের নাভিশ্বাস উঠেছে। রংপুরের নিম্নবিত্ত-বিত্তহীন ও বানভাসি মানুষের জন্য তা আরও বেশি। আশ্বিন-কার্তিক মাস হওয়ায় কৃষিনির্ভর শ্রমিকদের কৃষিকাজও নেই। এ অঞ্চলের সাধারণ খেটে খাওয়া ও নিম্নমধ্যবিত্ত পরিবারের মানুষ দিশেহারা। তারা আতঙ্কিত চালের দাম আরও বেড়ে যাওয়ার আশঙ্কায়।

    রংপুরের মডার্ন মোড় বাজারে গত বৃহস্পতিবার আবদুল বাতেন নামের এক রাজমিস্ত্রি সেই আতঙ্কের কথাই শোনাচ্ছিলেন, ‘দিন হাইজরা তিন শ টাকা পাই। দুপুরে খাওয়ার পর আড়াই শ টাকা টেকে। প্রতিদিন দুই কেজি চাউল কিনতে এক শ টাকা যায়। বাকি টাকা দিয়া আর কিছু হয় না। শুনচি চাউলের দাম নাকি ৮০ টাকা কেজি হইবে। চাউলের দাম ৮০ টাকা হইলে মানুষ মিছিল করবে। তখন চাউলের দাম কমবে।’ সারা বছর ঘাঘট নদে মাছ ধরে সংসার চালান রংপুরের শেখ পাড়ার ইয়াসিন আলী। তিনি জানান, ‘কোনোমতে মাছ বেচে সংসার চলছিল বাবা, চাউলের দাম বাড়ি যায়া আর চলে না। চাউল কিনতেই সোগ শ্যাষ।’ রংপুরের চকবাজারের মুদিদোকানদার রাশেদুজ্জামান রাশেদ। তিনি বলেন, ‘চাউলের আড়তে গিয়ে এক দোকানে চাল দেখে অন্য দোকান থেকে ফিরে আসতেই আড়তদার বলছেন, আগের চাল বিক্রি হয়েছে। জেলার বিভিন্ন উপজেলা থেকেও অনেকেই এসে চাল কিনে নিয়ে গিয়ে মজুত করছে।’

    যেসব দিনমজুর মাসের ৩০ দিন কাজ পান না, তাঁদের অবস্থা ভয়াবহ। রংপুর বিভাগের অধিকাংশ খেটে খাওয়া মানুষ বিভিন্ন এনজিওতে ঋণগ্রস্ত। না খেয়ে থাকলেও তাঁদের কিস্তির টাকা পরিশোধ করতেই হয়। রংপুরের পায়রাবন্দে বাড়ি রিকশাচালক মতিয়ার ওরফে কালা মিয়ার। গরমে রিকশা চালাতে পারেন না বলে তিনি দিনে ঘুমান, সারা রাত রিকশা চালান। আশ্বিন-কার্তিক মাসে কৃষিকাজ থাকে না বলে রিকশাচালক বেশি থাকেন। কোনো কোনো দিন দুই শ টাকারও কম আয় হয়। তিনি বলেন, ‘ছাওয়াগুলা তো নাশতা পায় না। শুধু ভাত খায়। চাউলের দাম বাড়াতে খুব অসুবিধা হইচে।’

    বাংলাদেশ যখন নিম্নমধ্যম আয়ের দেশে প্রবেশ করেছে, তখনো রংপুর নিম্ন আয়ের বিভাগই ছিল। গত মাসের বন্যায় যে অর্ধকোটির ওপর মানুষ ক্ষতিগ্রস্ত হয়েছে, তার অধিকাংশই এই অঞ্চলের। মড়ার উপর খাঁড়ার ঘা পড়েছে এসব ভাগ্যবিড়ম্বিত মানুষের। চালের ঊর্ধ্বগতির সঙ্গে পারছেন না এই অঞ্চলের সাধারণ খেটে খাওয়া মানুষ। এসব মানুষের চোখেমুখে একধরনের ভীতি কাজ করছে, চালের দাম আরও বেড়ে গেলে কী হবে, এই ভেবে।

    ১৫ সেপ্টেম্বরের প্রথম আলো সূত্রে জানা গেছে, খোলাবাজারে ১৭ সেপ্টেম্বর থেকে বিভাগীয় শহরে ১৫ টাকা কেজি দরে এবং ২০ সেপ্টেম্বর থেকে সারা দেশে দরিদ্রবান্ধব ১০ টাকা কেজির চাল আবার দেবে সরকার। খোলাবাজারে চাল প্রথমেই শুরু করা উচিত ছিল বন্যাদুর্গত এলাকায়। এ ব্যবস্থা হলে অনেকের উপকার হবে। ১০ টাকার চাল যেন গতবারের মতো অসাধু মানুষের হাতে না যায়। গত বছর নীলফামারীর ডিমলা উপজেলার নাউতারা বাজারে মাইকিং শুনেছিলাম, যেসব ব্যক্তি অন্যায়ভাবে ১০ টাকার চালের কার্ড নিয়েছেন, তাঁরা কার্ড ফেরত না দিলে তাঁদের বিরুদ্ধে শাস্তিমূলক ব্যবস্থা নেওয়া হবে। এর দুদিন পর পত্রিকায় দেখেছি, হাজার হাজার অসাধু কার্ড ফেরত দিয়েছেন। এ বছর বন্যার্ত মানুষের মধ্যে ত্রাণ বিতরণেও চাল কম দেওয়ার অভিযোগ পাওয়া গেছে। ভবিষ্যতে যেন এ রকম না হয়, সে বিষয়ে সরকারের আরও বেশি সতর্ক হওয়া জরুরি।

    নিম্ন আয়ের মানুষ ত্রাণ পান, দিনমজুরি খাটেন, প্রয়োজনে ঢাকায় গিয়ে রিকশা চালিয়ে দিনাতিপাত করার চেষ্টা করেন। কিন্তু নিম্নমধ্যবিত্তের অবস্থা দুর্বিষহ। অনেকেই শুধু কৃষির ওপর নির্ভরশীল, অনেকেই হয়তো সামান্য চাকরি করেন। এ রকম স্বল্প আয়ের মানুষের কষ্ট সীমাহীন। সব সময়ই এ শ্রেণির মানুষের কষ্ট বেশি। চাপা থাকে বলে তাঁদের পাশে কেউ দাঁড়ায় না। নিম্নমধ্যবিত্তদের মনের মধ্যে সব কষ্ট চাপা দিয়ে মুখে ভালো থাকার অভিনয় করতে হচ্ছে। সরকারের পক্ষ থেকে তাঁদের জন্য কোনো ব্যবস্থাই নেই। ওএমএস কিংবা ১০ টাকার চালে তাঁদের কোনো উপকার হবে না। তাঁদের জন্য চালের মূল্য কমানোই সমাধান। আসাদ আহমেদ নামের একজন দিনমজুর বলছিলেন, ‘যারা মধ্যম, তার কষ্ট খুব। হামরা সোগ কাজ কইরবার পারি। কিন্তু মধ্যমরা পারে না।’ নিম্নমধ্যবিত্তের সংকটও সরকারের আমলে নেওয়া প্রয়োজন।

    বন্যাদুর্গত এলাকার ভয়াবহতা নিশ্চয়ই আরও বেশি। বন্যার পানি নেমে গেলে ত্রাণ দেওয়াও বন্ধ হয়। বন্যার পানি নামলেও তাদের কষ্ট থাকে দীর্ঘদিন। যাদের ঘর ভেসে গেছে, যাদের বাড়িঘর-মাটি বিলীন হয়েছে নদীতে, তারা কি তিন বেলা খেতে পাচ্ছে? নতুন ধান উঠতে আরও মাসখানেক লাগবে। তত দিন যদি চালের দাম এই গতিতে বাড়তে থাকে, তাহলে এখন যাদের চাল কেনার সামর্থ্য নেই, তাদের জীবন কোথায় গিয়ে ঠেকবে, তা অনুমান করাও কঠিন।

    গরিব মানুষের ভালো থাকা না–থাকার একটাই মাপকাঠি, তারা তিন বেলা পেট ভরে খেতে পারে কি না। শিক্ষা-স্বাস্থ্যগত সুবিধা এখনো তাদের ভালো থাকার কোনো মানদণ্ড হয়ে ওঠেনি। এ বছরের তুলনায় গত বছর বন্যা হয়েছে অনেক কম। গত বছর সরকারি মজুত থেকে বন্যার্ত মানুষের মধ্যে যে পরিমাণ চাল বিতরণ করা হয়েছে, এ বছর তার চেয়ে কম বিতরণ করা হয়েছে। প্রকৃতপক্ষে এ বছর বন্যার পূর্বাভাস জানা থাকলেও সরকারের পর্যাপ্ত প্রস্তুতি ছিল না। হাওর অঞ্চলে ধানের ব্যাপক ক্ষতি হওয়ার পর সরকার যখন জেনেছে বড় বন্যা হবে, তখন পর্যাপ্ত প্রস্তুতি থাকা জরুরি ছিল। যাতে বার্তার বিশেষ সহযোগিতা লাভ করে সেটা নিশ্চিত করা যায়।

    সরকার যদি চালের মূল্য নিয়ন্ত্রণে আনতে ব্যর্থ হয়, তাহলে সরকারের সব অর্জন ম্লান হবে। গণমাধ্যম ও আড়তদারদের কারণে চালের দাম বেড়েছে বলে মন্ত্রীদের যে অভিযোগ, সাধারণ মানুষ তা বিবেচনা করবে না। সাধারণ মানুষের মধ্যে চাপা ক্ষোভ সৃষ্টি হয়েছে। সে কারণে যত দ্রুত সম্ভব চালের দাম নিয়ন্ত্রণে আনতেই হবে।

    তুহিন ওয়াদুদ: শিক্ষক, বাংলা বিভাগ, বেগম রোকেয়া বিশ্ববিদ্যালয়, রংপুর।
   #### ১৯ সেপ্টেম্বর ২০১৭, খাদ্য মন্ত্রণালয়ের চৈতন্যোদয় হোক
    প্রথম আলো
    চালের দাম বাড়ছেই

    মাত্র পাঁচ দিন আগে প্রথম আলোর সম্পাদকীয় স্তম্ভে চালের দাম আর কত বাড়বে বলে উদ্বেগ প্রকাশ করা হয়েছিল। সেই উদ্বেগ কমাতে সরকারের পক্ষ থেকে গত শনিবার পর্যন্ত কার্যকর কোনো পদক্ষেপ নিতে দেখা যায়নি। রোববার প্রথম আলোর প্রতিবেদনে জানা গেল, মোটা চাল প্রতি কেজি ৪৮ থেকে ৫০ টাকায় বিক্রি হচ্ছে। কুষ্টিয়ার খাজানগর এলাকার মেসার্স স্বর্ণা অটো রাইস মিল ঈদুল আজহার পর প্রতি কেজি সরু মিনিকেট চাল বিক্রি করেছিল ৫৩ টাকা দরে। গত শনিবার তা বেড়ে দাঁড়িয়েছে ৫৯ টাকা। ১০ দিনে দাম বেড়েছে কেজিপ্রতি ৬ টাকা। আর মোটা ও মাঝারি চালের দাম বেড়েছে ৪ টাকা।

    পরিস্থিতি সামাল দিতে রোববার থেকে সরকার দ্বিগুণ দামে খোলাবাজারে চাল বিক্রি (ওএমএস) শুরু করেছে। প্রতি কেজি আটা বিক্রি হবে ১৭ টাকায়। গত বছর এই চাল ১৫ এবং আটা ১৭ টাকা কেজি দরে বিক্রি করা হয়েছিল। সরকারের খোলাবাজারে চাল বিক্রি কর্মসূচি শুরুতেই হোঁচট খেয়েছে বলে খবর পাওয়া গেছে। আগের চেয়ে দ্বিগুণ দাম নিলেও সরকার আতপ চাল সরবরাহ করেছে, যার প্রতি সাধারণ ক্রেতাদের আগ্রহ কম। ক্রেতারা আশা নিয়ে চাল কিনতে এসে আতপ দেখে হতাশ হয়ে ফিরে যাচ্ছেন বলে প্রথম আলোর প্রতিবেদনে জানা গেছে। এ অবস্থায় ওএমএসের প্রভাব বাজারে না পড়ার সম্ভাবনাই বেশি।

    বাংলাদেশের অধিকাংশ মানুষ যেখানে সেদ্ধ চালের ভাত খেতে অভ্যস্ত, সেখানে কেন আতপ চাল আমদানি করা হলো খাদ্য মন্ত্রণালয় সেই প্রশ্নের জবাব দিতে পারবে কি? মন্ত্রীরা অসাধু ব্যবসায়ীদের বিরুদ্ধে যে আইনগত ব্যবস্থা নেওয়ার কথা বলছেন, তাকে স্বাগত জানাই। তবে এ ক্ষেত্রে দলীয় লোকদের ছাড় দেওয়ার বদভ্যাস বন্ধ করতে হবে। আইনকে নিজস্ব গতিতে চলতে দিতে হবে।

    দুর্ভাগ্যজনক হলো, শুরু থেকে চাল নিয়ে সরকারের মধ্যে একটা ঢিলেঢালা মনোভাব লক্ষ করা গেছে। চলতি বছর যখন চালের মজুত সর্বনিম্ন পর্যায়ে এসে পৌঁছাল, তখনই আমদানি শুল্ক কমালে চালের বাজারের ঊর্ধ্বগতি ফেরানো যেত। সমস্যা সমাধানে সংশ্লিষ্টরা বাস্তবানুগ পদক্ষেপ না নিয়ে একে অপরকে দোষারোপ করেছে এবং এখনো করছে।

    যেখানে গণমাধ্যম পরিস্থিতি সম্পর্কে আগাম বার্তা দিয়ে সরকারকে সতর্ক করে দিচ্ছে, সেখানে চালের দাম বৃদ্ধির জন্য তাদের দোষারোপ করা উদোর পিণ্ডি বুধোর ঘাড়ে চাপানোরই নামান্তর। দেরিতে হলেও খাদ্য মন্ত্রণালয়ের সংবিৎ ফিরে আসুক।
   #### ১৯ সেপ্টেম্বর ২০১৭, চাল নিয়ে তর্কে জড়ালেন মন্ত্রী-ব্যবসায়ীরা
    প্রথম আলো
    নিজস্ব প্রতিবেদক

    চালের দাম কেজি প্রতি দুই থেকে তিন টাকা কমানোর আশ্বাস দিয়েছেন ব্যবসায়ীরা। তবে এ জন্য তারা চেয়েছেন কিছু সুবিধা। মঙ্গলবার খাদ্য মন্ত্রণালয়ে অনুষ্ঠিত এক বৈঠকে এসব সিদ্ধান্ত হয়। ছবি: বাসসআগামী কয়েক দিনের মধ্যে চালের দাম কেজিতে দুই থেকে তিন টাকা কমানোর আশ্বাস দিয়েছেন ব্যবসায়ীরা। তবে এ জন্য তাঁরা সরকারের কাছে চাল আমদানি ও পরিবহনে পাটের বস্তার পরিবর্তে প্লাস্টিকের ব্যাগ ব্যবহারের অনুমতি চেয়েছেন। সেই সঙ্গে স্থলবন্দর দিয়ে চালবাহী ট্রাকগুলো যাতে দ্রুত আসতে পারে, সে ব্যবস্থা করার দাবি জানিয়েছেন। সরকারের তরফ থেকে দাবিগুলো মেনে নেওয়া হয়েছে।

    আজ মঙ্গলবার খাদ্য মন্ত্রণালয়ে অনুষ্ঠিত এক বৈঠকে এসব সিদ্ধান্ত হয়। সরকারের তরফ থেকে বাণিজ্যমন্ত্রী তোফায়েল আহমেদ, কৃষিমন্ত্রী মতিয়া চৌধুরী, খাদ্যমন্ত্রী কামরুল ইসলাম, সাবেক খাদ্যমন্ত্রী ও বর্তমান অর্থ মন্ত্রণালয়বিষয়ক সংসদীয় স্থায়ী কমিটির সভাপতি আবদুর রাজ্জাক এবং খাদ্য মন্ত্রণালয়ের সচিব মো. কায়কোবাদ হোসেন উপস্থিত ছিলেন। বৈঠকে দেশের চালকল মালিকদের সংগঠনগুলোর নেতারা ও খাদ্যপণ্যের ব্যবসা করেন—এমন কয়েকজন শীর্ষ ব্যবসায়ী উপস্থিত ছিলেন।

    বৈঠকের শুরুতে খাদ্যমন্ত্রী কামরুল ইসলাম দেশে চালের কোনো সংকট নেই এবং সারা দেশে প্রায় এক কোটি টন চাল আছে—এ মন্তব্য করে ব্যবসায়ীরা কৃত্রিমভাবে দাম বাড়াচ্ছেন বলে অভিযোগ তোলেন। সঙ্গে সঙ্গে ব্যবসায়ীরা এর প্রতিবাদ জানিয়ে উল্টো সরকারের নানা নীতির সমস্যা ও সময়মতো সিদ্ধান্ত না নেওয়ার কারণেই সংকট তৈরি হয়েছে বলে অভিযোগ তোলেন।

    কৃষিমন্ত্রী মতিয়া চৌধুরী দেশে এক কোটি টন চাল মজুত আছে জানিয়ে অভিযোগ করেন, ব্যবসায়ীরা মোটা চাল মেশিন দিয়ে কেটে মিনিকেট বানান। ব্যবসায়ীরা তাঁর এ বক্তব্যেরও প্রতিবাদ করেন। চালকল মালিক চিত্ত মজুমদার বলেন, ‘আপনার মতো একজন সিনিয়র মন্ত্রীর কাছে আমরা এ ধরনের মন্তব্য আশা করি না। কোথায় এক কোটি টন চাল মজুত আছে, আমাদের দেখান।’ এরপর ব্যবসায়ীরা একে একে চালের দাম বাড়ার কারণগুলো তুলে ধরেন।

    দিনাজপুরের জহুর অটো রাইস মিলের মালিক আবদুল হান্নান নিজেকে সরকারদলীয় সমর্থক পরিচয় দিয়ে বলেন, চালের আমদানি শুল্ক কমাতে গিয়ে অনেক সময় নেওয়া হয়েছে। ধাপে ধাপে কমানো হয়েছে। এসব কারণে দাম বেড়েছে।

    চিত্ত মজুমদার বলেন, ‘সরকার ভারত থেকে বেশি দামে চাল আমদানি করছে। কিন্তু আমাদের যদি দায়িত্ব দিত, তাহলে আমরা সরকারের চেয়ে কম দামে ভারত থেকে চাল এনে দিতে পারতাম।’

    সাবেক খাদ্যমন্ত্রী আবদুর রাজ্জাক বলেন, ‘আমি যখন খাদ্যমন্ত্রী ছিলাম, তখন ভারত থেকে চাল আমদানি করতে গিয়ে তিক্ত অভিজ্ঞতা হয়েছিল। মাত্র পাঁচ লাখ টন চাল আনার চুক্তি করেও কোনো চাল আনতে পারিনি। পরে ভিয়েতনাম থেকে চাল এনে সংকট মোকাবিলা করেছি।’

    খাদ্যমন্ত্রী কামরুল ইসলাম ব্যবসায়ীদের চালের দাম কমানোর অনুরোধ জানিয়ে বলেন, ‘সরকার নিজেও আমদানি করে মজুত বাড়াচ্ছে। আগামীকাল থেকে ৫০ লাখ মানুষকে ১০ টাকা কেজি দরে চাল দেওয়ার খাদ্যবান্ধব কর্মসূচি স্থগিত করেছি। আগামীকাল থেকে সারা দেশের উপজেলা পর্যায় পর্যন্ত ওএমএস (খোলা বাজারে চাল বিক্রি) কর্মসূচি চালু করছি।’

    চালকল মালিক সমিতির সাধারণ সম্পাদক এ কে এম লায়েক আলী বলেন, সরকার ব্যবসায়ীদের দাবি মেনে নিয়েছে। কয়েক দিনের মধ্যেই চালের দাম কেজিপ্রতি দুই থেকে তিন টাকা কমে যাবে।
    © স্বত্ব প্রথম আলো ১৯৯৮ - ২০১৭
   #### ২০ সেপ্টেম্বর ২০১৭, দুটি জাহাজে এল নিম্নমানের চাল
    প্রথম আলো
    গ্রহণ করেনি খাদ্য বিভাগ
    মাসুদ মিলাদ, চট্টগ্রাম

    চালের ছবিটি প্রতীকী।থাইল্যান্ড থেকে দুটি জাহাজে আমদানি করা ৩২ হাজার ১৪০ টন চাল নিম্নমানের হওয়ায় তা গ্রহণ করেনি খাদ্য বিভাগ। এমন সময়ে এ ঘটনা ঘটল, যখন সরকার আমদানির পরিমাণ বাড়িয়ে বাজারে চালের দাম স্থিতিশীল করার চেষ্টা করছে।

    বন্দরে জাহাজ দুটি আসার পর আমদানি করা চালের নমুনা পরীক্ষা করে খাদ্য বিভাগ। এতে দেখা যায়, একটি জাহাজে থাকা চালের মধ্যে মরা, বিনষ্ট ও বিবর্ণ দানার পরিমাণ ১৩ দশমিক ৪৫ শতাংশ। অন্য জাহাজের চালের দানায় এর পরিমাণ পাওয়া যায় ১৭ শতাংশ। সরকারের আমদানির দরপত্র চুক্তির শর্ত অনুযায়ী, মরা, বিনষ্ট ও বিবর্ণ দানার গ্রহণযোগ্য সীমা ৩ শতাংশ।

    এ বিষয়ে খাদ্য বিভাগ চট্টগ্রামের চলাচল ও সংরক্ষণ নিয়ন্ত্রক জহিরুল ইসলাম প্রথম আলাকে বলেন, দরপত্রের শর্তের চেয়ে মরা, বিনষ্ট ও বিবর্ণ দানার পরিমাণ বেশি থাকায় চাল গ্রহণ করেননি তাঁরা। চাল আমদানি অব্যাহত থাকায় এই চাল ফেরত দিলেও কোনো সমস্যা হবে না।

    ওই দুটি জাহাজের একটি গত ৩১ আগস্ট চট্টগ্রাম বন্দরের বহির্নোঙরে এসে পৌঁছায়। এমভি থাই বিন বে নামের জাহাজটিতে ১২ হাজার ২৯০ টন সেদ্ধ চাল রয়েছে। এ ছাড়া ১ সেপ্টেম্বর বহির্নোঙরে পৌঁছায় এমভি ডায়মন্ড-এ নামের আরেকটি চালবাহী জাহাজ। এতে ১৯ হাজার ৮৫০ টন সেদ্ধ চাল রয়েছে। আন্তর্জাতিক দরপত্রের মাধ্যমে সিঙ্গাপুরভিত্তিক ঠিকাদারি প্রতিষ্ঠান ওলাম ইন্টারন্যাশনালের কাছ থেকে খাদ্য বিভাগ এই চাল আমদানি করেছে। প্রতিষ্ঠানটির কাছ থেকে মোট ৫০ হাজার টন চাল কেনার চুক্তি হয়। এর মধ্যে প্রথম দুটি চালানে এসেছে ওই চাল। প্রতিষ্ঠানটির সঙ্গে খাদ্য বিভাগের চুক্তির শর্ত অনুযায়ী, একটি জাহাজে করে যত চাল আনা হবে, তার মধ্যে নমুনায় যদি ৪ শতাংশ পর্যন্ত মরা, বিনষ্ট ও বিবর্ণ দানা পাওয়া যায়, তবে জরিমানা আদায় করে তা গ্রহণ করতে পারবে খাদ্য বিভাগ। কিন্তু দুটি জাহাজে আনা চাল জরিমানা করেও গ্রহণ করার সুযোগ নেই বলে খাদ্য বিভাগের কর্মকর্তারা জানান।

    এমভি হারুকা নামের একটি জাহাজে করে ওই চাল ৩০ আগস্ট বন্দরে আসে। পরে জরিমানা আদায় করার শর্তে এই চাল গ্রহণ করে খাদ্য বিভাগ।

    চট্টগ্রামের চাল ব্যবসায়ীদের সঙ্গে কথা বলে জানা গেছে, থাইল্যান্ডের চাল নিয়ে আসা দুটি জাহাজ ফেরত দেওয়ার সিদ্ধান্ত হওয়ায় বিভিন্ন বেসরকারি প্রতিষ্ঠানের কাছে তা বিক্রির জন্য দেনদরবার করছে সরবরাহকারী প্রতিষ্ঠান। তবে চালের মান ভালো না থাকায় ব্যবসায়ীরা খুব একটা আগ্রহ দেখাচ্ছেন না। ব্যবসায়ীরা বলছেন, আমদানি করা ওই চাল বেশ পুরোনো।

    চালবাহী জাহাজ দুটির স্থানীয় প্রতিনিধি সেভেন সিজ শিপিং লাইনসের কর্ণধার আলী আকবর প্রথম আলোকে বলেন, বিবর্ণ দানার পরিমাণ বেশি হলেও এই চাল খাওয়ার উপযোগী। খাদ্য বিভাগ গ্রহণ না করায় এখন দেশি-বিদেশি ক্রেতার কাছে বিক্রির জন্য চেষ্টা করছে সিঙ্গাপুরভিত্তিক প্রতিষ্ঠানটি। এ কারণে এখনো বন্দরের বহির্নোঙরে জাহাজ দুটি নোঙর করে রাখা হয়েছে।

    খাদ্য বিভাগ থেকে ১৭ সেপ্টেম্বর সর্বেশষ প্রকাশিত দৈনিক খাদ্যশস্য পরিস্থিতি প্রতিবেদনে বলা হয়েছে, ১৪ সেপ্টেম্বর সরকারি খাদ্যগুদামে চালের মজুত ছিল ৩ লাখ ৪৫ হাজার টন। গত বছরের একই সময় মজুত ছিল ৭ লাখ ৯১ হাজার টন। বন্দরে খালাসের অপেক্ষায় থাকা ১ লাখ ৩৭ হাজার টন চাল গুদামে পৌঁছালে মজুত পৌনে ৫ লাখ টন হতো।

    চট্টগ্রাম বন্দরের তথ্য অনুযায়ী, গত ১৩ জুলাই থেকে গতকাল পর্যন্ত সরকারি-বেসরকারি খাতে আমদানি করা চালবাহী ১৬টি জাহাজ এসেছে। এসব জাহাজে আনা হয়েছে ৩ লাখ ৬৪ হাজার টন চাল। আমদানি করা চাল দ্রুত খালাসের জন্য বন্দরের দুটি জেটি বরাদ্দ রাখা হয়েছে। কিন্তু জাহাজ থেকে পণ্য খালাসে সময় লাগছে বেশি। বন্দরের একাধিক প্রতিবেদনে চাল খালাসে বিলম্বের কারণ হিসেবে বৈরী আবহাওয়া ও ট্রাকের অভাবকে দায়ী করা হচ্ছে। গতকাল বহির্নোঙর ও জেটি মিলিয়ে চালবাহী আটটি জাহাজ বন্দরে অবস্থান করছিল। এর মধ্যে চাল গ্রহণ না করা ওই দুটি জাহাজও রয়েছে।

    বন্দর জেটিতে থাকা তান বিন-২৩৫ জাহাজটি ২৬ হাজার ৬২ টন চাল নিয়ে বহির্নোঙরে পৌঁছায় গত ১৬ আগস্ট। বহির্নোঙরে কিছু চাল খালাসের পর গত ৩১ আগস্ট জাহাজটি জেটিতে ভেড়ে। বন্দর জলসীমায় আসার পর থেকে গতকাল পর্যন্ত ৩৪ দিন পেরিয়ে গেলেও জাহাজটি থেকে পুরো চাল খালাস করা যায়নি।

    জাহাজটির স্থানীয় প্রতিনিধি ইউনি শিপ ইন্টারন্যাশনাল লিমিটেডের ব্যবস্থাপনা পরিচালক আবুল হোসেন প্রথম আলোকে বলেন, মূলত টানা বৃষ্টির কারণেই চাল খালাসে সময় বেশি লাগছে। শুরুর দিকে বহির্নোঙর থেকে চালা খালাসে লাইটার জাহাজের সংকট ছিল। এখন জেটিতে বৃষ্টি ছাড়া অন্য কোনো সমস্যা নেই।
    © স্বত্ব প্রথম আলো ১৯৯৮ - ২০১৭
   #### ২১ সেপ্টেম্বর ২০১৭, ‘সেদ্ধ চাল না পেলে ধান কিনব’
    প্রথম আলো
    মেহেরপুর প্রতিনিধি
    ==================================
    ==================================
    প্রথম আলো ফাইল ছবিমেহেরপুর সদরের বাজারে চাল কিনতে গিয়েছিলেন আলী কদর। দেখেন, ওএমএসের চাল বিক্রি হচ্ছে। কিন্তু আতপ ছাড়া সেদ্ধ চাল নেই। খালি ব্যাগ নিয়েই ফিরে যেতে দেখা গেল তাঁকে।

    জানতে চাইলে আলী কদর বললেন, আজ অবদি আতপ চাল খাওয়া হয়নি। বাড়িতে আতপ চাল রান্না করার অভ্যাস নেই। সে কারণে আতপ চাল না কিনে খালি ব্যাগ নিয়ে তিনি ফেরত যাচ্ছেন। বললেন, ‘সেদ্ধ চাল না পেলে গ্রাম থেকে ধান কিনে চাল করব।’

    শুধু আলী কদর নন। মেহেরপুরের অনেক চালের দোকানে এভাবে ক্রেতারা আতপ চাল না কিনে খালি হাতে ফিরে যাচ্ছেন।

    গত বৃহস্পতিবার থেকে মেহেরপুরের উপজেলা পর্যায়ে শুরু হয়েছে খোলা বাজারে চাল বিক্রি কার্যক্রম (ওএমএস)। অবশ্য গত সোমবার থেকে জেলা পর্যায়ে শুরু হয়। তবে সোমবার থেকে মেহেরপুর জেলা শহরের নয়টি কেন্দ্রে ওএমএসের চাল বিক্রি শুরু হয়।

    কিন্তু ক্রেতাদের তেমন সাড়া নেই। মেহেরপুর পৌরসভার ২ নম্বর ওয়ার্ডের ওএমএসের ডিলার সুমন হোসেন বলেন, ‘সরকার-নির্ধারিত এই মূল্যে মোটা চাল দেওয়া হলে ক্রেতাদের দীর্ঘ লাইন পড়ে যেত। কিন্তু আতপ চাল তেমন বিক্রি হচ্ছে না। আতপ চাল দেখেই ক্রেতারা ফেরত যাচ্ছেন।’

    আতপ চাল বিক্রি নিয়ে হতাশা জানান গাংনী উপজেলার বাঁশবাড়িয়া ওএমএস ডিলার সালাউদ্দীন। তিনি বলেন, এবারের ওএমএসের চাল বিক্রি হচ্ছে না। ক্রেতারা দোকানে চাল নেড়েচেড়ে দেখে চলে যাচ্ছেন। ক্রেতারা তাঁকে জানিয়েছেন, সেদ্ধ চাল ছাড়া কিনবেন না।

    মেহেরপুর জেলা খাদ্য কর্মকর্তা (অতিরিক্ত দায়িত্ব) আবদুল ওয়াহেদ বলেন, আতপ চাল রান্নার পদ্ধতি জানা থাকলে সেদ্ধ চালের মতোই ভাত খাওয়া যায়। সেদ্ধ চাল রান্নায় যে পরিমাণ পানি দেওয়া হয়, তার চেয়ে কম পরিমাণ গরম পানি দিয়ে আতপ চাল রান্না করতে হবে। তাহলে সেদ্ধ চালের ভাতের মতোই স্বাদ পাওয়া যাবে। এতে পুষ্টিগুণও বেশি থাকে। এই পদ্ধতিতে আতপ চাল রান্না করে খেলে মানুষের অভ্যাস বদলাত।


    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    Print Now
   #### ২২ সেপ্টেম্বর ২০১৭, পাইকারি বাজারে চালের দাম কমছে
    প্রথম আলো
    নিজস্ব প্রতিবেদক, ঢাকা ও চট্টগ্রাম

    ব্যবসায়ীদের সঙ্গে সরকারের তিন মন্ত্রীর বৈঠকের পর চালের দাম কমতে শুরু করেছে। পাইকারি বাজারে ভারত থেকে আমদানি করা মোটা চালের দাম কেজিপ্রতি প্রায় ৫ টাকা কমেছে। চালকলের মালিকেরা সরু ও মাঝারি চালের দাম কেজিপ্রতি ২ থেকে ৩ টাকা কমিয়েছেন বলে জানিয়েছেন পাইকারি ব্যবসায়ীরা।

    অবশ্য খুচরা বাজারে দাম কমার প্রভাব এখনো পড়েনি। ব্যবসায়ীরা বলছেন, খুচরায় চালের দাম কমতে আরও কয়েক দিন লাগবে।

    এদিকে দেশের বেশ কয়েকটি বড় ব্যবসায়ী গোষ্ঠী দীর্ঘ সময় পর চাল আমদানি শুরু করেছে। সরকারের পক্ষ থেকে অনুরোধের পরিপ্রেক্ষিতে তারা চাল আমদানিতে নেমেছে বলে জানা গেছে। ইতিমধ্যে কয়েকটি বড় প্রতিষ্ঠান থাইল্যান্ড, মিয়ানমার ও ভারত থেকে চাল আমদানির ঋণপত্র খুলেছে।



    চালের দাম কমছে

    গত মঙ্গলবার সারা দেশের চালকল মালিক সমিতির নেতাদের সঙ্গে বৈঠক করেন বাণিজ্যমন্ত্রী তোফায়েল আহমেদ, কৃষিমন্ত্রী মতিয়া চৌধুরী ও খাদ্যমন্ত্রী কামরুল ইসলাম। এ বৈঠকে চালকলের মালিকেরা দাম কেজিপ্রতি ২ থেকে ৩ টাকা কমানোর আশ্বাস দেন।

    ওই বৈঠকের পর চালের বাজারে সরবরাহ পরিস্থিতির উন্নতি হয়েছে বলে দাবি পাইকারি ব্যবসায়ীদের। তাঁরা বলছেন, মন্ত্রীদের সঙ্গে বৈঠকের আগে চালকলের মালিকেরা বেশ কিছুদিন চালের সরবরাহ আদেশ নেওয়া প্রায় বন্ধ রেখেছিলেন। এতে বাজারে আতঙ্ক ছড়িয়ে পড়েছিল যে দাম অনেক বাড়বে। এ কারণে বিভিন্ন পর্যায়ে চাল কিনে রাখার একটা প্রবণতা তৈরি হয়েছিল, যা বাজারের ওপর নেতিবাচক প্রভাব ফেলেছিল।

    ঢাকার বড় চালের বাজার মোহাম্মদপুর কৃষি মার্কেটের ব্যবসায়ীরা সরাসরি কুষ্টিয়া, চাঁপাইনবাবগঞ্জ, নওগাঁসহ বিভিন্ন জেলা থেকে চাল এনে বিক্রি করেন। ফলে দাম ওঠানামার প্রভাব ওই বাজারে আগে পড়ে। বরিশাল রাইস এজেন্সির ব্যবস্থাপক মহিউদ্দিন রাজা প্রথম আলোকে বলেন, মোটা চালের নতুন দর কেজিপ্রতি ৪৩ টাকা, যা কয়েক দিন আগে ৪৮ টাকা ছিল। মিনিকেট চালের দামও কেজিতে ২ থেকে ৩ টাকা কমে ৫৮-৫৯ টাকায় নেমেছে। বিআর-২৮ চালের দাম কমেছে ২ টাকা, বিক্রি হচ্ছে ৫৩ টাকা দরে।

    ঈদুল আজহার পর বাজারে সবচেয়ে বেশি বেড়েছিল মিনিকেট ও ভারতীয় মোটা চালের দাম। এ সময় বিভিন্ন ব্র্যান্ডের মিনিকেট চালের দাম পাইকারি বাজারে ৬২ টাকায় উঠে যায়, যা খুচরা বাজারে ছিল কেজিপ্রতি ৬৫-৬৬ টাকা।

    বাবুবাজার-বাদামতলীর চালের আড়ত শিল্পী রাইস এজেন্সির মালিক কাওসার রহমান বলেন, মোটা চালের দাম কেজিতে ৩ টাকার মতো কমেছে। নতুন করে চাল এলে দাম আরও কিছুটা কমবে। কারণ, বেনাপোলে দাম আরেকটু বেশি হারে কমেছে। তিনি বলেন, চালকল মালিক সমিতির সভাপতি আবদুর রশিদ তাঁর কোম্পানির মিনিকেট চালের দাম ২ টাকা কমিয়ে বস্তাপ্রতি ২ হাজার ৯৫০ টাকা নির্ধারণ করেছেন। অন্যরাও মোটামুটি একই হারে কমিয়েছেন।

    বেনাপোল বন্দরে মোটা চালের দাম কয়েক দিন আগে কেজিপ্রতি ৪৮ টাকা পর্যন্ত উঠেছিল। গতকাল বৃহস্পতিবার একই চাল সর্বোচ্চ ৪১ টাকা দরে বিক্রি হয়েছে। স্থানীয় ব্যবসায়ীরা মুঠোফোনে প্রথম আলোকে বলেন, দাম কমার দিকে থাকায় ক্রেতারা চাল কেনা কমিয়ে দিয়েছেন।

    কারওয়ান বাজারে গতকাল চাল কিনতে গিয়েছিলেন স্থানীয় একটি হোটেলের কর্মী মো. শাহাবুদ্দিন। তিনি বলেন, সরু চালের দাম কেজিতে ১০ টাকা বেড়েছিল। গত দুই দিনে ২ টাকা কমেছে। এতে বিশেষ কোনো লাভ হবে না।

    খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদন অনুযায়ী ১৬ সেপ্টেম্বর পর্যন্ত চলতি অর্থবছরে প্রথম আড়াই মাসে ১৮ লাখ ৬১ হাজার টন চাল আমদানির ঋণপত্র খোলা হয়েছে। এর মধ্যে দেশে এসেছে ৭ লাখ ১৮ হাজার টন চাল।

    চাল আমদানিতে বড় ব্যবসায়ী গোষ্ঠী

    সম্প্রতি চাল আমদানিতে দেশের যে বড় ব্যবসায়িক গোষ্ঠীগুলো যুক্ত হয়েছে, তার মধ্যে একটি হলো দেশবন্ধু গ্রুপ।গত দুই মাসে এই গ্রুপ সহযোগী একটি প্রতিষ্ঠানের নামে ২০ হাজার টন চাল আমদানি করেছে। আমদানির প্রক্রিয়ায় রয়েছে আরও ৩০ হাজার টন চাল।

    এ বিষয়ে দেশবন্ধু গ্রুপের চেয়ারম্যান গোলাম মোস্তফা প্রথম আলোকে বলেন, ‘সর্বশেষ ১৯৯৮ সালে চাল আমদানি করে সরকারের কাছে সরবরাহ করেছিলাম। এখন সংকটের কারণে আবারও সরকার ও জনগণকে সহযোগিতার জন্যই চাল আমদানি করছি।’ কাস্টমের তথ্য অনুযায়ী, চট্টগ্রামের অন্যতম শীর্ষ ব্যবসায়ী গোষ্ঠী এস আলম গ্রুপ সর্বশেষ চাল আমদানি করেছিল ২০০৯ সালের ১৩ ডিসেম্বর। সিমেন্ট, ইস্পাত, চিনি ও ভোজ্যতেল পরিশোধন কারখানা, ব্যাংক, পরিবহন ও আবাসন খাতের ব্যবসায় যুক্ত এই শিল্প গ্রুপও প্রায় সাড়ে ৭ বছর পর চাল আমদানি শুরু করেছে।

    এস আলম গ্রুপের চেয়ারম্যান সাইফুল আলম প্রথম আলোকে বলেন, লাভের জন্য নয়, দেশের স্বার্থে চাল আমদানি শুরু করেছেন তাঁরা। ইতিমধ্যে ১ লাখ ২০ হাজার টন চাল আমদানির জন্য ঋণপত্র খুলেছেন তাঁরা। এর মধ্যে প্রায় ১৬ হাজার টন দেশে এসে পৌঁছেছে। এ ছাড়া পর্যায়ক্রমে আরও দেড় লাখ টন চাল আমদানি করার সিদ্ধান্ত নিয়েছেন তাঁরা।

    চট্টগ্রামের বিএসএম গ্রুপ ভোগ্যপণ্য আমদানি করে থাকে। তবে সর্বশেষ চাল আমদানি করেছিল প্রায় পাঁচ বছর আগে। পাটকল, হ্যাচারি, সুতাসহ বিভিন্ন শিল্পকারখানায় বিনিয়োগ রয়েছে এই ব্যবসায়িক গ্রুপের। গত আড়াই মাসে গ্রুপটি ৫০ হাজার টন চাল আমদানি করেছে, যা একক আমদানিকারক হিসেবে এখন পর্যন্ত শীর্ষস্থানে রয়েছে।
    খুচরা বাজারে দাম কমার প্রভাব এখনো পড়েনি। ব্যবসায়ীরা বলছেন, খুচরায় চালের দাম কমতে আরও কয়েক দিন লাগবে

    বিএসএম গ্রুপের চেয়ারম্যান আবুল বশর চৌধুরী প্রথম আলোকে বলেন, বাজারে চাহিদা না থাকায় এত দিন সেভাবে চাল আমদানি করেননি তাঁরা। এখন যেহেতু চালের চাহিদা রয়েছে, সে কারণে দীর্ঘদিন পর তাঁরা আমদানি শুরু করেছেন। তবে ২৮ শতাংশ শুল্ককর দিয়ে আমদানি করা চালের চালানে তাঁরা লোকসান দিয়েছেন, কিন্তু তারপরও তাঁরা আমদানি বন্ধ করেননি।

    বড় ওই তিন শিল্প গ্রুপের মতো পারটেক্স গ্রুপও কয়েক বছর পর চাল আমদানিতে যুক্ত হয়েছে। দুটি চালানে গত জুলাই ও আগস্ট মাসে দেড় হাজার টন চাল আমদানি করেছে গ্রুপটির একটি সহযোগী প্রতিষ্ঠান।

    চট্টগ্রামের চাল ব্যবসায়ীরা বলছেন, বড় শিল্প গ্রুপগুলো চাল আমদানিতে যুক্ত হওয়ায় দেশের বাজারে চালের সরবরাহ স্বাভাবিকভাবেই বাড়বে। এতে ধীর ধীরে চালের দাম সহনীয় পর্যায়ে চলে আসবে। গত আড়াই মাসে শুধু চট্টগ্রাম বন্দর দিয়েই ৩৬টি ব্যবসাপ্রতিষ্ঠান চাল আমদানি করেছে।

    বাজারে চাহিদার কারণে চাল আমদানিতে প্রথমবারের মতো যুক্ত হয়েছে চট্টগ্রামের ব্যবসায়িক প্রতিষ্ঠান গ্রিনগ্রেইন। পণ্য রপ্তানিকারক প্রতিষ্ঠানগুলোর স্থানীয় প্রতিনিধি হিসেবে কাজ করে এই প্রতিষ্ঠান। গত আড়াই মাসে ৩ হাজার টন চাল আমদানি করেছে তারা। গ্রুপের কর্ণধার শাকিল আহমেদ প্রথম আলোকে বলেন, বাজারে চালের সংকটের কারণে চাল আমদানিতে যুক্ত হয়েছেন তাঁরা।

    বেসরকারি খাতে আমদানি বাড়ায় চালের দাম কমেছে বলে জানান চাক্তাই ধান-চাল ব্যবসায়ী সমিতির সভাপতি এনামুল হক। গত বুধবার তিনি প্রথম আলোকে বলেন, গত কয়েক দিনে স্বর্ণা সেদ্ধ চাল কেজিপ্রতি ৩ থেকে ৪ টাকা কমেছে। আতপ চালের দাম কমেছে কেজিপ্রতি আড়াই টাকা।



    শুধু আমদানিতে প্লাস্টিকের বস্তা ব্যবহার করা যাবে

    শুধু আমদানি করা চালের ক্ষেত্রে পাটের বস্তার পরিবর্তে পলিথিন বা প্লাস্টিকের ব্যাগ ব্যবহার করা যাবে। ওই ব্যাগের গায়ে অবশ্যই আমদানিকারক দেশের নাম ও সময়কাল লেখা থাকতে হবে। গতকাল বস্ত্র ও পাট মন্ত্রণালয়ে অনুষ্ঠিত বৈঠকে এসব সিদ্ধান্ত হয়েছে।

    এ বিষয়ে বস্ত্র ও পাট প্রতিমন্ত্রী মির্জা আজম প্রথম আলোকে বলেন, ‘আমরা পণ্যের মোড়ক হিসেবে পাটের ব্যাগের ব্যবহার বাধ্যতামূলক আইন শুধু চাল আমদানির ক্ষেত্রে তিন মাসের জন্য শিথিল করেছি। তবে অন্য সব পণ্যের ক্ষেত্রে ওই আইন কার্যকর থাকবে। এমনকি স্থানীয় চালকলমালিকদের জন্য পাটের ব্যাগের ব্যবহার এখনো বাধ্যতামূলক আছে।’

    চাল আমদানির ক্ষেত্রে পাটের বস্তার পরিবর্তে পলিথিন ব্যাগের ব্যবহারের অনুমতি দেশের পাটশিল্পকে ধ্বংস করার একটি পদক্ষেপ বলে মন্তব্য করেছে পাট ব্যবসায়ীদের জাতীয় সংগঠন বাংলাদেশ জুট অ্যাসোসিয়েশন। গতকাল সংগঠনটি এক সংবাদ বিজ্ঞপ্তিতে জাতীয় স্বার্থে পাটশিল্পকে টিকিয়ে রাখতে পলিথিন উৎপাদন ও ব্যবহারে সরকারের নিষেধাজ্ঞা বলবৎ রাখার দাবি জানিয়েছে।

    এ ব্যাপারে সংগঠনটির সভাপতি শেখ সৈয়দ আলী প্রথম আলোকে বলেন, পণ্যের মোড়ক হিসেবে পাটের ব্যাগের ব্যবহারের ফলে দেশের পাট খাত ঘুরে দাঁড়াচ্ছিল। প্লাস্টিকের ব্যাগের ব্যবহার যদি আবারও শুরু হয়, তাহলে পাট খাত বিপদে পড়বে।



    নয় দিন বেশি মজুত রাখায় ৮০ হাজার বস্তা চাল জব্দ

    চট্টগ্রামে একটি গুদামে অভিযান চালিয়ে ৮০ হাজার বস্তা চাল (প্রতি বস্তায় ৫০ কেজি করে মোট চার হাজার টন) চাল জব্দ করা হয়েছে। নির্ধারিত সময়ের চেয়ে (৩০ দিন) গুদামে নয় দিন বেশি মজুত রাখায় এই চাল জব্দ করেন ভ্রাম্যমাণ আদালত। গতকাল দুপুরে অভিযান পরিচালনার পর গুদামটি সিলগালা করা হয়। একই সঙ্গে গুদামের ব্যবস্থাপককে ৫০ হাজার টাকা জরিমানা করেন ভ্রাম্যমাণ আদালত।

    এর আগে গত বুধবার চট্টগ্রামের মাঝিরঘাটের একটি ব্যবসাপ্রতিষ্ঠানকে ১০ হাজার টাকা জরিমানা করেন ভ্রাম্যমাণ আদালত। মাদার শিপিং কোম্পানি নামের ওই প্রতিষ্ঠানটি নির্ধারিত সময়ের চেয়ে আট দিন বেশি মজুত রেখেছিল চাল।

    গতকালের অভিযান শেষে ভ্রাম্যমাণ আদালতের ম্যাজিস্ট্রেট সৈয়দ মোরাদ আলী প্রথম আলোকে বলেন, অত্যাবশ্যকীয় পণ্য নিয়ন্ত্রণ আইন অনুযায়ী ৩০ দিনের বেশি গুদামে চাল মজুত রাখা যায় না। আহমেদ ট্রেডিংয়ের গুদামে এক মাস নয় দিন চাল মজুত ছিল। যে কারণে চাল জব্দ করা হয়।

    আমদানি করা চাল কত দিন মজুত রাখা যাবে, তা খাদ্য ও দুর্যোগ ব্যবস্থাপনা মন্ত্রণালয় থেকে ২০১১ সালের ৫ মে প্রকাশিত এক গেজেটে বলা আছে। ওই গেজেট অনুযায়ী, আমদানিকারকেরা আমদানি পণ্য ৩০ দিন পর্যন্ত মজুত রাখতে পারবেন। আমদানি পণ্যের পরিমাণ ৫০ ভাগ ৪০ দিন পর্যন্ত, ২৫ ভাগ ৫০ দিন পর্যন্ত এবং ২৫ ভাগের নিচে যেকোনো পরিমাণ ৬০ দিন মজুত রাখার সুযোগ রয়েছে। কিন্তু ৬০ দিনের মধ্যে বিক্রি করতে না পারলে আমদানিকারক বিষয়টি সরকার নির্ধারিত কর্মকর্তাকে নির্ধারিত ছকে জানাবেন। অর্থাৎ পণ্য আমদানির পর ধারাবাহিকভাবে বিক্রি করে সর্বোচ্চ ৬০ দিন পর্যন্ত মজুত রাখার সুযোগ আছে।

    চট্টগ্রামের চাল আমদানিকারকদের সঙ্গে কথা বলে জানা যায়, গতকাল জব্দ করা চালের আমদানিকারক খাতুনগঞ্জের বিএসএম সিন্ডিকেট। প্রতিষ্ঠানটির মহাব্যবস্থাপক আবুল কাশেম প্রথম আলোকে বলেন, বন্দর থেকে খালাস করে গত ১ থেকে ১৪ আগস্টের মধ্যে ওই গুদামে ৭ হাজার ৬০০ টন চাল রাখা হয়েছিল। এর মধ্যে ধাপে ধাপে ৬ হাজার ৭৪০ টন চাল পাইকারি ব্যবসায়ীদের কাছে বিক্রি করা হয়। গুদামে তাঁদের অবিক্রীত চাল রয়েছে ৮৬০ টন। বিক্রি করা সব চাল গুদাম থেকে খালাস নেননি পাইকারি ব্যবসায়ীরা।
    © স্বত্ব প্রথম আলো ১৯৯৮ - ২০১৭
   #### ২২ সেপ্টেম্বর ২০১৭, পাইকারি বাজারে চালের দাম কমছে
    প্রথম আলো
    নিজস্ব প্রতিবেদক, ঢাকা ও চট্টগ্রাম

    ব্যবসায়ীদের সঙ্গে সরকারের তিন মন্ত্রীর বৈঠকের পর চালের দাম কমতে শুরু করেছে। পাইকারি বাজারে ভারত থেকে আমদানি করা মোটা চালের দাম কেজিপ্রতি প্রায় ৫ টাকা কমেছে। চালকলের মালিকেরা সরু ও মাঝারি চালের দাম কেজিপ্রতি ২ থেকে ৩ টাকা কমিয়েছেন বলে জানিয়েছেন পাইকারি ব্যবসায়ীরা।

    অবশ্য খুচরা বাজারে দাম কমার প্রভাব এখনো পড়েনি। ব্যবসায়ীরা বলছেন, খুচরায় চালের দাম কমতে আরও কয়েক দিন লাগবে।

    এদিকে দেশের বেশ কয়েকটি বড় ব্যবসায়ী গোষ্ঠী দীর্ঘ সময় পর চাল আমদানি শুরু করেছে। সরকারের পক্ষ থেকে অনুরোধের পরিপ্রেক্ষিতে তারা চাল আমদানিতে নেমেছে বলে জানা গেছে। ইতিমধ্যে কয়েকটি বড় প্রতিষ্ঠান থাইল্যান্ড, মিয়ানমার ও ভারত থেকে চাল আমদানির ঋণপত্র খুলেছে।



    চালের দাম কমছে

    গত মঙ্গলবার সারা দেশের চালকল মালিক সমিতির নেতাদের সঙ্গে বৈঠক করেন বাণিজ্যমন্ত্রী তোফায়েল আহমেদ, কৃষিমন্ত্রী মতিয়া চৌধুরী ও খাদ্যমন্ত্রী কামরুল ইসলাম। এ বৈঠকে চালকলের মালিকেরা দাম কেজিপ্রতি ২ থেকে ৩ টাকা কমানোর আশ্বাস দেন।

    ওই বৈঠকের পর চালের বাজারে সরবরাহ পরিস্থিতির উন্নতি হয়েছে বলে দাবি পাইকারি ব্যবসায়ীদের। তাঁরা বলছেন, মন্ত্রীদের সঙ্গে বৈঠকের আগে চালকলের মালিকেরা বেশ কিছুদিন চালের সরবরাহ আদেশ নেওয়া প্রায় বন্ধ রেখেছিলেন। এতে বাজারে আতঙ্ক ছড়িয়ে পড়েছিল যে দাম অনেক বাড়বে। এ কারণে বিভিন্ন পর্যায়ে চাল কিনে রাখার একটা প্রবণতা তৈরি হয়েছিল, যা বাজারের ওপর নেতিবাচক প্রভাব ফেলেছিল।

    ঢাকার বড় চালের বাজার মোহাম্মদপুর কৃষি মার্কেটের ব্যবসায়ীরা সরাসরি কুষ্টিয়া, চাঁপাইনবাবগঞ্জ, নওগাঁসহ বিভিন্ন জেলা থেকে চাল এনে বিক্রি করেন। ফলে দাম ওঠানামার প্রভাব ওই বাজারে আগে পড়ে। বরিশাল রাইস এজেন্সির ব্যবস্থাপক মহিউদ্দিন রাজা প্রথম আলোকে বলেন, মোটা চালের নতুন দর কেজিপ্রতি ৪৩ টাকা, যা কয়েক দিন আগে ৪৮ টাকা ছিল। মিনিকেট চালের দামও কেজিতে ২ থেকে ৩ টাকা কমে ৫৮-৫৯ টাকায় নেমেছে। বিআর-২৮ চালের দাম কমেছে ২ টাকা, বিক্রি হচ্ছে ৫৩ টাকা দরে।

    ঈদুল আজহার পর বাজারে সবচেয়ে বেশি বেড়েছিল মিনিকেট ও ভারতীয় মোটা চালের দাম। এ সময় বিভিন্ন ব্র্যান্ডের মিনিকেট চালের দাম পাইকারি বাজারে ৬২ টাকায় উঠে যায়, যা খুচরা বাজারে ছিল কেজিপ্রতি ৬৫-৬৬ টাকা।

    বাবুবাজার-বাদামতলীর চালের আড়ত শিল্পী রাইস এজেন্সির মালিক কাওসার রহমান বলেন, মোটা চালের দাম কেজিতে ৩ টাকার মতো কমেছে। নতুন করে চাল এলে দাম আরও কিছুটা কমবে। কারণ, বেনাপোলে দাম আরেকটু বেশি হারে কমেছে। তিনি বলেন, চালকল মালিক সমিতির সভাপতি আবদুর রশিদ তাঁর কোম্পানির মিনিকেট চালের দাম ২ টাকা কমিয়ে বস্তাপ্রতি ২ হাজার ৯৫০ টাকা নির্ধারণ করেছেন। অন্যরাও মোটামুটি একই হারে কমিয়েছেন।

    বেনাপোল বন্দরে মোটা চালের দাম কয়েক দিন আগে কেজিপ্রতি ৪৮ টাকা পর্যন্ত উঠেছিল। গতকাল বৃহস্পতিবার একই চাল সর্বোচ্চ ৪১ টাকা দরে বিক্রি হয়েছে। স্থানীয় ব্যবসায়ীরা মুঠোফোনে প্রথম আলোকে বলেন, দাম কমার দিকে থাকায় ক্রেতারা চাল কেনা কমিয়ে দিয়েছেন।

    কারওয়ান বাজারে গতকাল চাল কিনতে গিয়েছিলেন স্থানীয় একটি হোটেলের কর্মী মো. শাহাবুদ্দিন। তিনি বলেন, সরু চালের দাম কেজিতে ১০ টাকা বেড়েছিল। গত দুই দিনে ২ টাকা কমেছে। এতে বিশেষ কোনো লাভ হবে না।

    খাদ্য মন্ত্রণালয়ের দৈনিক খাদ্যশস্য পরিস্থিতি প্রতিবেদন অনুযায়ী ১৬ সেপ্টেম্বর পর্যন্ত চলতি অর্থবছরে প্রথম আড়াই মাসে ১৮ লাখ ৬১ হাজার টন চাল আমদানির ঋণপত্র খোলা হয়েছে। এর মধ্যে দেশে এসেছে ৭ লাখ ১৮ হাজার টন চাল।

    চাল আমদানিতে বড় ব্যবসায়ী গোষ্ঠী

    সম্প্রতি চাল আমদানিতে দেশের যে বড় ব্যবসায়িক গোষ্ঠীগুলো যুক্ত হয়েছে, তার মধ্যে একটি হলো দেশবন্ধু গ্রুপ।গত দুই মাসে এই গ্রুপ সহযোগী একটি প্রতিষ্ঠানের নামে ২০ হাজার টন চাল আমদানি করেছে। আমদানির প্রক্রিয়ায় রয়েছে আরও ৩০ হাজার টন চাল।

    এ বিষয়ে দেশবন্ধু গ্রুপের চেয়ারম্যান গোলাম মোস্তফা প্রথম আলোকে বলেন, ‘সর্বশেষ ১৯৯৮ সালে চাল আমদানি করে সরকারের কাছে সরবরাহ করেছিলাম। এখন সংকটের কারণে আবারও সরকার ও জনগণকে সহযোগিতার জন্যই চাল আমদানি করছি।’ কাস্টমের তথ্য অনুযায়ী, চট্টগ্রামের অন্যতম শীর্ষ ব্যবসায়ী গোষ্ঠী এস আলম গ্রুপ সর্বশেষ চাল আমদানি করেছিল ২০০৯ সালের ১৩ ডিসেম্বর। সিমেন্ট, ইস্পাত, চিনি ও ভোজ্যতেল পরিশোধন কারখানা, ব্যাংক, পরিবহন ও আবাসন খাতের ব্যবসায় যুক্ত এই শিল্প গ্রুপও প্রায় সাড়ে ৭ বছর পর চাল আমদানি শুরু করেছে।

    এস আলম গ্রুপের চেয়ারম্যান সাইফুল আলম প্রথম আলোকে বলেন, লাভের জন্য নয়, দেশের স্বার্থে চাল আমদানি শুরু করেছেন তাঁরা। ইতিমধ্যে ১ লাখ ২০ হাজার টন চাল আমদানির জন্য ঋণপত্র খুলেছেন তাঁরা। এর মধ্যে প্রায় ১৬ হাজার টন দেশে এসে পৌঁছেছে। এ ছাড়া পর্যায়ক্রমে আরও দেড় লাখ টন চাল আমদানি করার সিদ্ধান্ত নিয়েছেন তাঁরা।

    চট্টগ্রামের বিএসএম গ্রুপ ভোগ্যপণ্য আমদানি করে থাকে। তবে সর্বশেষ চাল আমদানি করেছিল প্রায় পাঁচ বছর আগে। পাটকল, হ্যাচারি, সুতাসহ বিভিন্ন শিল্পকারখানায় বিনিয়োগ রয়েছে এই ব্যবসায়িক গ্রুপের। গত আড়াই মাসে গ্রুপটি ৫০ হাজার টন চাল আমদানি করেছে, যা একক আমদানিকারক হিসেবে এখন পর্যন্ত শীর্ষস্থানে রয়েছে।
    খুচরা বাজারে দাম কমার প্রভাব এখনো পড়েনি। ব্যবসায়ীরা বলছেন, খুচরায় চালের দাম কমতে আরও কয়েক দিন লাগবে

    বিএসএম গ্রুপের চেয়ারম্যান আবুল বশর চৌধুরী প্রথম আলোকে বলেন, বাজারে চাহিদা না থাকায় এত দিন সেভাবে চাল আমদানি করেননি তাঁরা। এখন যেহেতু চালের চাহিদা রয়েছে, সে কারণে দীর্ঘদিন পর তাঁরা আমদানি শুরু করেছেন। তবে ২৮ শতাংশ শুল্ককর দিয়ে আমদানি করা চালের চালানে তাঁরা লোকসান দিয়েছেন, কিন্তু তারপরও তাঁরা আমদানি বন্ধ করেননি।

    বড় ওই তিন শিল্প গ্রুপের মতো পারটেক্স গ্রুপও কয়েক বছর পর চাল আমদানিতে যুক্ত হয়েছে। দুটি চালানে গত জুলাই ও আগস্ট মাসে দেড় হাজার টন চাল আমদানি করেছে গ্রুপটির একটি সহযোগী প্রতিষ্ঠান।

    চট্টগ্রামের চাল ব্যবসায়ীরা বলছেন, বড় শিল্প গ্রুপগুলো চাল আমদানিতে যুক্ত হওয়ায় দেশের বাজারে চালের সরবরাহ স্বাভাবিকভাবেই বাড়বে। এতে ধীর ধীরে চালের দাম সহনীয় পর্যায়ে চলে আসবে। গত আড়াই মাসে শুধু চট্টগ্রাম বন্দর দিয়েই ৩৬টি ব্যবসাপ্রতিষ্ঠান চাল আমদানি করেছে।

    বাজারে চাহিদার কারণে চাল আমদানিতে প্রথমবারের মতো যুক্ত হয়েছে চট্টগ্রামের ব্যবসায়িক প্রতিষ্ঠান গ্রিনগ্রেইন। পণ্য রপ্তানিকারক প্রতিষ্ঠানগুলোর স্থানীয় প্রতিনিধি হিসেবে কাজ করে এই প্রতিষ্ঠান। গত আড়াই মাসে ৩ হাজার টন চাল আমদানি করেছে তারা। গ্রুপের কর্ণধার শাকিল আহমেদ প্রথম আলোকে বলেন, বাজারে চালের সংকটের কারণে চাল আমদানিতে যুক্ত হয়েছেন তাঁরা।

    বেসরকারি খাতে আমদানি বাড়ায় চালের দাম কমেছে বলে জানান চাক্তাই ধান-চাল ব্যবসায়ী সমিতির সভাপতি এনামুল হক। গত বুধবার তিনি প্রথম আলোকে বলেন, গত কয়েক দিনে স্বর্ণা সেদ্ধ চাল কেজিপ্রতি ৩ থেকে ৪ টাকা কমেছে। আতপ চালের দাম কমেছে কেজিপ্রতি আড়াই টাকা।



    শুধু আমদানিতে প্লাস্টিকের বস্তা ব্যবহার করা যাবে

    শুধু আমদানি করা চালের ক্ষেত্রে পাটের বস্তার পরিবর্তে পলিথিন বা প্লাস্টিকের ব্যাগ ব্যবহার করা যাবে। ওই ব্যাগের গায়ে অবশ্যই আমদানিকারক দেশের নাম ও সময়কাল লেখা থাকতে হবে। গতকাল বস্ত্র ও পাট মন্ত্রণালয়ে অনুষ্ঠিত বৈঠকে এসব সিদ্ধান্ত হয়েছে।

    এ বিষয়ে বস্ত্র ও পাট প্রতিমন্ত্রী মির্জা আজম প্রথম আলোকে বলেন, ‘আমরা পণ্যের মোড়ক হিসেবে পাটের ব্যাগের ব্যবহার বাধ্যতামূলক আইন শুধু চাল আমদানির ক্ষেত্রে তিন মাসের জন্য শিথিল করেছি। তবে অন্য সব পণ্যের ক্ষেত্রে ওই আইন কার্যকর থাকবে। এমনকি স্থানীয় চালকলমালিকদের জন্য পাটের ব্যাগের ব্যবহার এখনো বাধ্যতামূলক আছে।’

    চাল আমদানির ক্ষেত্রে পাটের বস্তার পরিবর্তে পলিথিন ব্যাগের ব্যবহারের অনুমতি দেশের পাটশিল্পকে ধ্বংস করার একটি পদক্ষেপ বলে মন্তব্য করেছে পাট ব্যবসায়ীদের জাতীয় সংগঠন বাংলাদেশ জুট অ্যাসোসিয়েশন। গতকাল সংগঠনটি এক সংবাদ বিজ্ঞপ্তিতে জাতীয় স্বার্থে পাটশিল্পকে টিকিয়ে রাখতে পলিথিন উৎপাদন ও ব্যবহারে সরকারের নিষেধাজ্ঞা বলবৎ রাখার দাবি জানিয়েছে।

    এ ব্যাপারে সংগঠনটির সভাপতি শেখ সৈয়দ আলী প্রথম আলোকে বলেন, পণ্যের মোড়ক হিসেবে পাটের ব্যাগের ব্যবহারের ফলে দেশের পাট খাত ঘুরে দাঁড়াচ্ছিল। প্লাস্টিকের ব্যাগের ব্যবহার যদি আবারও শুরু হয়, তাহলে পাট খাত বিপদে পড়বে।



    নয় দিন বেশি মজুত রাখায় ৮০ হাজার বস্তা চাল জব্দ

    চট্টগ্রামে একটি গুদামে অভিযান চালিয়ে ৮০ হাজার বস্তা চাল (প্রতি বস্তায় ৫০ কেজি করে মোট চার হাজার টন) চাল জব্দ করা হয়েছে। নির্ধারিত সময়ের চেয়ে (৩০ দিন) গুদামে নয় দিন বেশি মজুত রাখায় এই চাল জব্দ করেন ভ্রাম্যমাণ আদালত। গতকাল দুপুরে অভিযান পরিচালনার পর গুদামটি সিলগালা করা হয়। একই সঙ্গে গুদামের ব্যবস্থাপককে ৫০ হাজার টাকা জরিমানা করেন ভ্রাম্যমাণ আদালত।

    এর আগে গত বুধবার চট্টগ্রামের মাঝিরঘাটের একটি ব্যবসাপ্রতিষ্ঠানকে ১০ হাজার টাকা জরিমানা করেন ভ্রাম্যমাণ আদালত। মাদার শিপিং কোম্পানি নামের ওই প্রতিষ্ঠানটি নির্ধারিত সময়ের চেয়ে আট দিন বেশি মজুত রেখেছিল চাল।

    গতকালের অভিযান শেষে ভ্রাম্যমাণ আদালতের ম্যাজিস্ট্রেট সৈয়দ মোরাদ আলী প্রথম আলোকে বলেন, অত্যাবশ্যকীয় পণ্য নিয়ন্ত্রণ আইন অনুযায়ী ৩০ দিনের বেশি গুদামে চাল মজুত রাখা যায় না। আহমেদ ট্রেডিংয়ের গুদামে এক মাস নয় দিন চাল মজুত ছিল। যে কারণে চাল জব্দ করা হয়।

    আমদানি করা চাল কত দিন মজুত রাখা যাবে, তা খাদ্য ও দুর্যোগ ব্যবস্থাপনা মন্ত্রণালয় থেকে ২০১১ সালের ৫ মে প্রকাশিত এক গেজেটে বলা আছে। ওই গেজেট অনুযায়ী, আমদানিকারকেরা আমদানি পণ্য ৩০ দিন পর্যন্ত মজুত রাখতে পারবেন। আমদানি পণ্যের পরিমাণ ৫০ ভাগ ৪০ দিন পর্যন্ত, ২৫ ভাগ ৫০ দিন পর্যন্ত এবং ২৫ ভাগের নিচে যেকোনো পরিমাণ ৬০ দিন মজুত রাখার সুযোগ রয়েছে। কিন্তু ৬০ দিনের মধ্যে বিক্রি করতে না পারলে আমদানিকারক বিষয়টি সরকার নির্ধারিত কর্মকর্তাকে নির্ধারিত ছকে জানাবেন। অর্থাৎ পণ্য আমদানির পর ধারাবাহিকভাবে বিক্রি করে সর্বোচ্চ ৬০ দিন পর্যন্ত মজুত রাখার সুযোগ আছে।

    চট্টগ্রামের চাল আমদানিকারকদের সঙ্গে কথা বলে জানা যায়, গতকাল জব্দ করা চালের আমদানিকারক খাতুনগঞ্জের বিএসএম সিন্ডিকেট। প্রতিষ্ঠানটির মহাব্যবস্থাপক আবুল কাশেম প্রথম আলোকে বলেন, বন্দর থেকে খালাস করে গত ১ থেকে ১৪ আগস্টের মধ্যে ওই গুদামে ৭ হাজার ৬০০ টন চাল রাখা হয়েছিল। এর মধ্যে ধাপে ধাপে ৬ হাজার ৭৪০ টন চাল পাইকারি ব্যবসায়ীদের কাছে বিক্রি করা হয়। গুদামে তাঁদের অবিক্রীত চাল রয়েছে ৮৬০ টন। বিক্রি করা সব চাল গুদাম থেকে খালাস নেননি পাইকারি ব্যবসায়ীরা।
    © স্বত্ব প্রথম আলো ১৯৯৮ - ২০১৭
   #### ২৩ সেপ্টেম্বর ২০১৭, ফরিদপুরে তিন চাল ব্যবসায়ীকে জরিমানা
    প্রথম আলো
    ফরিদপুর অফিস

    ফরিদপুরে অবৈধভাবে চাল মজুত করে রাখায় তিন ব্যবসায়ীকে এক লাখ টাকা জরিমানা করেছেন ভ্রাম্যমাণ আদালত। শনিবার বিকেলে শহরের টেপাখোলা এলাকায় আনসার বাহিনীর সহায়তায় পরিচালিত এ অভিযানে নেতৃত্ব দেন জেলা প্রশাসকের কার্যালয়ের নির্বাহী হাকিম মো. মতিউর রহমান খান।

    আদালত চাল ব্যবসায়ী মুকুল সাহাকে ৪০ হাজার টাকা এবং শংকর সাহা ও মোসলেম বিশ্বাসকে ৩০ হাজার টাকা করে মোট এক লাখ টাকা জরিমানা করেন। আদালত সূত্র জানায়, মুকুল ও শংকরের চালের ব্যবসার কোনো লাইসেন্স ছিল না। মুকুলের গুদামে ৫০০ মেট্রিক টন ও শংকরের গুদামে ৩০০ মেট্রিক টন চাল পাওয়া গেছে। মোসলেম বিশ্বাসের লাইসেন্স থাকলেও তিনি দুই থেকে তিন মাসের অধিক সময়ের চাল মজুত করে রাখায় জরিমানা করা হয়।

    নির্বাহী হাকিম মো. মতিউর রহমান খান জানান, চাল ব্যবসায়ীরা অতিরিক্ত চাল মজুত করার দায়ে ১৯৫৬ সালের ৬ নম্বর ধারায় অত্যাবশ্যকীয় খাদ্য পণ্য আইনে দোষী সাব্যস্ত করে ওই তিন চাল ব্যবসায়ীকে এই জরিমানা করা হয়। তিনি বলেন, মজুত করা চাল দ্রুত বাজারে ছেড়ে দিতে নির্দেশ দেওয়া হয়েছে।
    © স্বত্ব প্রথম আলো ১৯৯৮ - ২০১৭
   #### ২৭ সেপ্টেম্বর ২০১৭, সীতাকুণ্ডে গুদামজাত চাল বাজেয়াপ্ত করার ঘোষণা
    প্রথম আলো
    সীতাকুণ্ড (চট্টগ্রাম) প্রতিনিধি

    চাল গুদামজাত করায় সীতাকুণ্ডে সিলগালা করে রাখা গুদামের চাল বাজেয়াপ্ত করার ঘোষণা দিয়েছেন সীতাকুণ্ডের সহকারী কমিশনার (ভূমি) ও নির্বাহী ম্যাজিস্ট্রেট মো. কামরুজ্জামান। আজ বুধবার সন্ধ্যা সাতটার দিকে সিলগালা ভেঙে গুদামে ঢোকেন তিনি। দুটি গুদাম থেকে ৩ হাজার ৮৮০ টন চাল ও ২২১ দশমিক ৩১ টন গম জব্দ করেন। পরে গুদাম দুটি পুনরায় সিলগালা করে দেন। গুদামের মালিক হাজি আবুল কালামকে ২০ হাজার টাকা জরিমানাও করেন।

    গতকাল মঙ্গলবার দিবাগত রাতে সাড়ে ১১টার দিকে উপজেলার সোনাইছড়ি ইউনিয়নের আন্তর্জাতিক ইসলামী বিশ্ববিদ্যালয়ের পেছনে পুরোনো মডার্ন ব্রিকস কারখানায় স্থাপিত দুটি গুদামে অভিযান চালান উপজেলা নির্বাহী কর্মকর্তা (ইউএনও) নাজমুল ইসলাম ভূঁইয়া। চাল গুদামজাত করে রাখার সুনিশ্চিত তথ্যের ভিত্তিতে অভিযান চালানো হয়।

    গুদামের মালিক কালাম ভান্ডারি প্রথম আলোকে বলেন, তাঁর যে গুদামটি সিলগালা করা হয়েছে, সেটিতে রয়েছে ঢাকার প্রতিষ্ঠান নওয়াপাড়া ট্রেডার্সের গম। গমগুলো জব্দ করা হয়েছে। কিন্তু অন্যান্য পণ্য সরিয়ে নিতে কোনো বাধা নেই।

    নির্বাহী ম্যাজিস্ট্রেট মো. কামরুজ্জামান প্রথম আলোকে বলেন, নির্ধারিত সময়ের চেয়ে বেশি দিন গুদামজাত করায় চাল ও গমগুলো বাজেয়াপ্ত করা হয়। মালিকপক্ষ ১ মাস ২৫ দিনের বেশি সময় ধরে সেগুলো গুদামজাত করে রেখেছিল। গমের গুদামটিতে অন্যান্য পণ্যও রয়েছে। গম বাদে অন্যান্য পণ্য পুলিশের উপস্থিতিতে মালিকপক্ষ চাইলে সরিয়ে নিতে পারবে। তিনি বলেন, চাইলে মালিকপক্ষ আদেশের বিরুদ্ধে আপিল করতে পারে। আপিলে তারা হেরে গেলে চাল ও গমগুলো টিসিবির মাধ্যমে বিক্রি করে দেওয়া হবে।
    © স্বত্ব প্রথম আলো ১৯৯৮ - ২০১৭
   #### ২৪ সেপ্টেম্বর ২০১৭, খুচরাতেও চালের দাম কমছে
    প্রথম আলো
    নিজস্ব প্রতিবেদক

    গত রোববার থেকে খোলাবাজারে চাল বিক্রি শুরু হলেও ক্রেতাদের আগ্রহ কম। গতকাল রাজধানীর অনেক নির্ধারিত জায়গায় বসেনি ওএমএসের চাল বিক্রির ট্রাক। ট্রাক বসলেও ক্রেতা উপস্থিতি ছিল কম। ছবিটি জুরাইন এলাকায় ওএমএসের চাল বিক্রয় ট্রাকের সামনে থেকে গতকাল তোলা l ছবি: প্রথম আলোপাইকারির পর খুচরা বাজারেও চালের দাম কমতে শুরু করেছে। কিন্তু পাইকারিতে যে হারে কমেছে, খুচরা বাজারে দাম এখনো সেই হারে কমেনি। গত তিন দিনে পাইকারিতে মোটা চালের দাম কেজিপ্রতি প্রায় ৫ টাকা কমেছে, খুচরায় কমেছে মাত্র ২ টাকা। সরু মিনিকেটে প্রায় ৩ টাকা কমলেও খুচরায় কমেছে ১ টাকা।

    এই পরিস্থিতিতে সাধারণ ভোক্তারা দাম কমার তেমন সুফল পাচ্ছেন না। এর কারণ হিসেবে খুচরা ব্যবসায়ীদের যুক্তি, দাম কমার আগে তাঁরা অনেক চাল কিনে রেখেছিলেন। এ কারণে পাইকারি বাজারের মতো খুচরায় দাম ততটা কমেনি।

    রাজধানীর মিরপুর-১ নম্বর সেকশনের কাঁচাবাজার, কচুক্ষেত বাজার, কারওয়ান বাজার ও তেজগাঁও কলমিলতা বাজারের খুচরা দোকানে গতকাল শনিবার মোটা চাল কেজিপ্রতি ৪৮-৫০, মিনিকেট চাল মানভেদে ৬৩-৬৫ ও মাঝারি বিআর-২৮ চাল ৫৫-৫৭ টাকা দরে বিক্রি হয়। অবশ্য বেশি পরিমাণে বা ৫০ কেজির এক বস্তা কিনলে দাম আরও কিছু কমে পাওয়া যাচ্ছে।

    মিরপুর-১ নম্বর সেকশনের সিটি করপোরেশন কাঁচাবাজারের পরশ জেনারেল স্টোরে গতকাল প্রতি কেজি ভালো মানের মিনিকেট চাল ৬৪ টাকা দরে বিক্রি হয়, যা আগের চেয়ে ১ টাকা কম। এ ছাড়া মোটা স্বর্ণা চাল কেজিতে ২ টাকা কমিয়ে ৫০ টাকায় বিক্রি করছিলেন ওই দোকানের বিক্রেতা। তিনি বলেন, পাইকারি বাজারে দাম কমলেও সেই চাল এখনো কেনা হয়নি। আগের চালই দাম কিছুটা কমিয়ে বেচতে হচ্ছে।

    এই দোকান থেকে পাইকারি বাজারের দূরত্ব কয়েক শ ফুট। পাইকারি দোকান মোহাম্মদীয়া খাদ্য ভান্ডারের ব্যবস্থাপক সালাউদ্দিন লিটন প্রথম আলোকে বলেন, দাম কমে যাওয়ায় এখন কেনা-বেচা তিন ভাগের এক ভাগে নেমেছে। দাম যখন বাড়ছিল তখন খুচরা বিক্রেতাদের অনেকে বেশি পরিমাণে কিনে বাড়তি মুনাফা করতে চেয়েছিলেন।

    খুচরা পর্যায়ে পাইকারি বাজারের সঙ্গে মিলিয়ে না কমার কারণ জানতে চাইলে মোহাম্মদপুর কৃষি মার্কেটের খুলনা রাইস এজেন্সির মালিক মো. শরিফুল ইসলাম বলেন, খুচরা পর্যায়ে যে চাল আছে, তা কেনা বেশি দামে। এর ফলে দাম কমতে কয়েক দিন লাগবে।

    ঈদুল আজহার পরে পাইকারি বাজারে মোটা, মাঝারি ও সরু চালের দাম কেজিতে ৮ থেকে ১০ টাকা বেড়ে গিয়েছিল। এ পরিস্থিতিতে বাণিজ্যমন্ত্রী তোফায়েল আহমেদ, কৃষিমন্ত্রী মতিয়া চৌধুরী ও খাদ্যমন্ত্রী কামরুল ইসলাম গত মঙ্গলবার চালকলমালিকদের সঙ্গে বৈঠক করেন। এতে চালের দাম কেজিতে ২ থেকে ৩ টাকা কমানোর ঘোষণা দেন চালকলমালিকেরা। অন্যদিকে ভারতীয় আমদানি করা চালের দামও কমে যায়।

    সরকারি সংস্থা ট্রেডিং করপোরেশন বাংলাদেশের (টিসিবি) হিসাবে, খুচরা বাজারে গতকাল মাঝারি চালের দাম কেজিপ্রতি ১ থেকে ২ টাকা ও মোটা চাল কেজিপ্রতি ২ টাকা কমেছে।



    কুষ্টিয়ার মোকামে দাম কমেছে

    আমাদের কুষ্টিয়া প্রতিনিধি জানান, গতকাল জেলার খাজানগরে মিনিকেট চাল বিক্রি হয়েছে কেজিপ্রতি ৫৮ টাকা দরে। বিআর ২৮ ও কাজললতা বিক্রি হয়েছে কেজিপ্রতি ৫৪ টাকায়। গত সপ্তাহের তুলনায় মিনিকেট কেজিপ্রতি ৩ ও অন্য চাল ২ টাকা কমে বিক্রি হয়েছে। একই সময়ে খাজানগর থেকে মাত্র ১০ কিলোমিটার দূরে পৌরবাজারে মানভেদে মিনিকেট চাল বিক্রি হয়েছে কেজিপ্রতি ৬১ থেকে ৬৩ টাকায়।

    পৌরবাজারের নিউ শাপলা ট্রেডার্সের ব্যবস্থাপক আলামিন জানান, আগে বেশি দামে চাল কেনা হয়েছিল। সেগুলোই এখনো আছে। এ জন্য দাম একই আছে।

    বাংলাদেশ অটো মেজর অ্যান্ড হাসকিং মিল মালিক সমিতির কুষ্টিয়া জেলার সাধারণ সম্পাদক জয়নাল আবেদীন প্রথম আলোকে বলেন, ‘মন্ত্রীদের কাছে দেওয়া কথা রেখে চালকলমালিকেরা সব ধরনের চালের দাম কেজিপ্রতি ২ টাকা করে কমিয়েছেন। এখন ব্যবসায়ীরা কমালে জনগণ সুবিধা পাবে।’

    নওগাঁর মোকামেও দাম কমেছে

    আমাদের নওগাঁ প্রতিনিধি জানান, জেলার চালের সবচেয়ে বড় মোকাম পার-নওগাঁ ও খাস-নওগাঁ বাজার এবং মহাদেবপুর উপজেলা সদর বাজারে গতকাল মোটা জাতের স্বর্ণা, গুটি স্বর্ণা ও পারিজা চাল কেজিপ্রতি ৪৪ থেকে ৪৭ টাকা দরে বিক্রি হয়, যা গত সপ্তাহের তুলনায় ৩ থেকে ৬ টাকা কম। এ ছাড়া সরু মিনিকেট চাল প্রতি কেজি ৬০ থেকে ৬২ টাকা দরে বিক্রি হয়, যা আগের চেয়ে ৪ টাকা কম।

    সিরাজগঞ্জে ধানের দাম কমেছে

    আমাদের সিরাজগঞ্জ প্রতিনিধি জানান, জেলার রায়গঞ্জ উপজেলার হাটবাজারে ধানের দাম কমতে শুরু করেছে। গতকাল উপজেলার চান্দাইকোনা ইউনিয়নের চান্দাইকোনা হাটে ধানের দাম মণপ্রতি ৫০ থেকে ১০০ টাকা পর্যন্ত কমেছে।

    এ হাটে গতকাল মিনিকেট চালের ধান মণপ্রতি ১ হাজার ২৫০ টাকায় বিক্রি হয়। বিভিন্ন জাতের মাঝারি ধান ১ হাজার ৫০ টাকা থেকে ১ হাজার ১০০ টাকা ও মোটা ধান ৯০০ থেকে ৯৫০ টাকায় বিক্রি করেন বিক্রেতারা।
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
    সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
    ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
    P
   #### ১৪ অক্টোবর ২০১৭, চাল ও সবজির বাজার
    ঘাটে ঘাটে চাঁদাবাজি ও কারসাজি বন্ধ করুন

    প্রধান খাদ্যদ্রব্য চাল দুর্মূল্য হয়ে উঠেছে, বিপুলসংখ্যক দরিদ্র মানুষের জীবনধারণ এখন কষ্টকর। সরকারি গুদামে চালের মজুত বহু কথাবার্তা, বহু উদ্যোগ সত্ত্বেও প্রয়োজনীয় পরিমাণে বাড়েনি। এরই নেতিবাচক প্রভাব পড়েছে চালের বাজারে। সরকারি-বেসরকারি পর্যায়ে চাল আমদানি করা হচ্ছে, কিন্তু তা সত্ত্বেও দাম কমছে না।

    বাজারে এখন সব ধরনের শাকসবজির দাম অস্বাভাবিক মাত্রায় বেশি। এক সপ্তাহের ব্যবধানে বেগুনের দাম প্রায় দ্বিগুণ বেড়ে গিয়ে উঠেছে কেজিপ্রতি ৮০ টাকায়। শসার কেজি ৯০ টাকা, বরবটি ৮০ টাকা, করলা ৭০ টাকা। কাঁচা মরিচের কথা বলাই বাহুল্য, ১ কেজির দাম ২৫০ টাকা পেরিয়ে গেছে। এখন রাজধানীর কোনো কাঁচাবাজারে কেজি দরে ৬০ টাকার নিচে কোনো সবজি পাওয়া যাচ্ছে না।

    চালসহ প্রায় সব ধরনের কৃষিপণ্যের এই অস্বাভাবিক মূল্যবৃদ্ধির প্রধান কারণ প্রাকৃতিক। বন্যায় হাওরাঞ্চলসহ দেশের ৩২টি জেলায় বোরো ও আমন ফসলের ব্যাপক ক্ষতি হয়েছে। শাকসবজির ফলন বেশ কম হয়েছে। ব্যবসায়ীরা সবজির দাম বাড়ার কারণ উল্লেখ করতে গিয়ে বলছেন, সরবরাহ কম। সত্য বটে, চাহিদার তুলনায় সরবরাহ কম থাকলে পণ্যের দাম বাড়ে। এবার যেহেতু প্রাকৃতিক বিপর্যয়ের ফলে খাদ্যশস্য ও শাকসবজির ফলন কম হয়েছে এবং সরবরাহ কমে গেছে, তাই কিছু করার নেই—এ রকম ভেবে হাত গুটিয়ে বসে থাকা চলে না।

    দেশে বেসরকারি খাতে কী পরিমাণ চালের মজুত আছে, সে সম্পর্কে নিশ্চিত তথ্য সরকারের কাছে নেই। কিন্তু চালকলের মালিক ও চাল ব্যবসায়ীরা জানেন, সরকারি মজুত অত্যন্ত কম। তাই বেসরকারি খাতে মজুতের পরিমাণ নির্ণয় করে দেখা প্রয়োজন চালের অস্বাভাবিক মূল্যবৃদ্ধির কারণ যৌক্তিক, না এর পেছনে অতিরিক্ত মুনাফালোভী চালকলের মালিক ও চাল ব্যবসায়ীদের কারসাজি আছে।

    সরকারি গুদামে চালের মজুত অস্বাভাবিক মাত্রায় কমে যাওয়া, বন্যায় ফসলহানি এবং বেসরকারি খাতের মজুত সম্পর্কে অস্বচ্ছতা—এসব মিলিয়ে চালের বাজার এমন চড়া হয়েছে। এখন আমদানি-প্রক্রিয়া দ্রুততর করা এবং স্থানীয়ভাবে চাল সংগ্রহ করার মাধ্যমে সরকারি মজুত দ্রুত বাড়ানো প্রয়োজন, যার ইতিবাচক প্রভাব চালের বাজারে দৃশ্যমান হবে।

    শাকসবজির দাম বেশি, কিন্তু চাষিরা খুশি নন—এমন খবরও পাওয়া যাচ্ছে। কারণ, ভোক্তাদের কাছে যে দামে সবজি বিক্রি হচ্ছে, চাষিরা পাচ্ছেন তার চেয়ে অনেক কম। মধ্যস্বত্বভোগীদের সিন্ডিকেট আর সবজি পরিবহনের বিভিন্ন স্তরে চাঁদাবাজির ফলে শেষ পর্যন্ত দাম মাত্রাতিরিক্ত বেশি হচ্ছে। এগুলো বন্ধ করতে হবে।
   #### ১৬ অক্টোবর ২০১৭, চাল-গম আমদানিতে শীর্ষে বাংলাদেশ
    প্রথম আলো
    বিশ্ব খাদ্য দিবস আজ
    ইফতেখার মাহমুদ

    ঠিক এক বছর আগে বিশ্বের সাতটি দেশে দুই লাখ টন চাল রপ্তানির উদ্যোগ নিয়েছিল খাদ্য মন্ত্রণালয়। পরে তা আর এগোয়নি। এর আগে ২০১৪ সালের ডিসেম্বরে শ্রীলঙ্কায় ৫০ হাজার টন চাল রপ্তানিও হয়েছিল। এসব খবর বাংলাদেশের খাদ্যে স্বয়ংসম্পূর্ণ হওয়ার আভাস দিয়েছিল। কিন্তু জাতিসংঘের খাদ্য ও কৃষি সংস্থা (এফএও) গত মাসে বিশ্বের দানাদার খাদ্যের উৎপাদন ও আমদানি পরিস্থিতি নিয়ে যে প্রতিবেদন প্রকাশ করেছে, তা ভিন্ন কথা বলছে।

    এফএওর বৈশ্বিক খাদ্য পরিস্থিতি নিয়ে প্রকাশিত সর্বশেষ প্রতিবেদন বলছে, বিশ্বের স্বল্প আয়ের দেশগুলোর মধ্যে দানাদার খাদ্য (চাল ও গম) আমদানিতে এখন শীর্ষস্থানীয় দেশ হচ্ছে বাংলাদেশ। সংস্থাটির হিসাবে, ২০১৭-১৮ অর্থবছরে বাংলাদেশ ৬৭ লাখ মেট্রিক টন চাল-গম আমদানি করবে। বাংলাদেশের পরই বিশ্বের অন্য শীর্ষ আমদানিকারক দেশগুলো হচ্ছে ফিলিপাইন, শ্রীলঙ্কা, মাদাগাস্কার, নাইজেরিয়া, ইরাক, দক্ষিণ কোরিয়া, মালয়েশিয়া, সৌদি আরব, ইরান ও চীন।

    গত সেপ্টেম্বরে ‘ফসলের সম্ভাবনা ও খাদ্য পরিস্থিতি : ত্রৈমাসিক বৈশ্বিক প্রতিবেদন’ ও ‘চাল পূর্বাভাস-২০১৭’ শীর্ষক দুটি প্রতিবেদনে এসব তথ্যের উল্লেখ করা হয়েছে। প্রতিবেদন দুটিতে
    বলা হয়েছে, বাংলাদেশ ২০১৩ সাল থেকেই প্রতিবছর ৩০ থেকে ৪০ লাখ টন করে চাল ও গম আমদানি করে থাকে। ২০১৬ সালে আমদানি কমলেও ২০১৭ সালে তা রেকর্ড পরিমাণ বেড়ে গেছে, যা বিশ্বের প্রধান চাল আমদানিকারক দেশগুলোকে ছাড়িয়ে গেছে।

    আমদানিনির্ভরতা বেড়ে যাওয়ার আগে দেশে চাল ও গমের দামও ধারাবাহিকভাবে বেড়ে সর্বোচ্চ জায়গায় পৌঁছেছে। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, গতকাল রোববারও রাজধানীর বেশির ভাগ বাজারে মোটা চাল প্রতি কেজি ৪৪ থেকে ৪৮ টাকা দরে বিক্রি হয়েছে। তবে খাদ্য মন্ত্রণালয়ের হিসাবে, চালের দাম কেজিপ্রতি ৪৪ থেকে ৪৬ টাকায় দাঁড়িয়েছে। এর আগে ২০০৮ সালে মোটা চালের কেজি সর্বোচ্চ ৪০ টাকা উঠেছিল।

    সরকারি সংস্থাগুলোর হিসাবেই চার মাস ধরে মোটা চালের দাম ৪৫ টাকার নিচে নামেনি। দেশের হতদরিদ্র হিসেবে চিহ্নিত প্রায় দুই কোটি মানুষের খাদ্যনিরাপত্তার জন্য এই দামকে বড় ধরনের হুমকি মনে করেন অর্থনীতিবিদ ও খাদ্য বিশেষজ্ঞরা। এতে দীর্ঘমেয়াদি গরিব মানুষের পুষ্টি সমস্যা বেড়ে যাবে বলে মনে করছেন তাঁরা।

    সাবেক তত্ত্বাবধায়ক সরকারের উপদেষ্টা ও কৃষিসচিব এ এম এম শওকত আলী এ ব্যাপারে প্রথম আলোকে বলেন, টানা কয়েক মাস চালের দাম প্রতি কেজি ৪৫ টাকার ওপরে থাকা দেশের গরিব মানুষের খাদ্যনিরাপত্তার জন্য দীর্ঘমেয়াদি সমস্যা তৈরি করবে। এফএওর একটি গবেষণার কথা জানিয়ে তিনি বলেন, চালের দাম বেড়ে গেলে গরিব মানুষ তিন বেলার জায়গায় দুই বেলা খায়, আর যারা দুই বেলা খায় তারা খাওয়া একবেলায় নামিয়ে আনে। এতে তাদের কর্ম ও জীবনীশক্তি কমে যায়, অপুষ্ট একটি প্রজন্ম তৈরি হয়।

    সাবেক ওই কৃষিসচিবের কথার প্রমাণ মেলে গত শুক্রবার যুক্তরাষ্ট্রের কৃষিবিষয়ক সংস্থা ইউএসডিএর ‘বৈশ্বিক খাদ্য উৎপাদন পরিস্থিতি ও চাল পূর্বাভাস’ শীর্ষক দুটি প্রতিবেদনে। সেখানে বাংলাদেশের সাম্প্রতিক দুই দফা বন্যার কারণে ফসলহানির চিত্র তুলে ধরে বলা হয়েছে, এই বছর খাদ্য উৎপাদন লক্ষ্যমাত্রার চেয়ে ৫ শতাংশ কম হতে পারে। সাত বছরের মধ্যে বাংলাদেশে চালের উৎপাদন সবচেয়ে কম হবে। এর ফলে বাংলাদেশ সরকারকে ১২ লাখ টন চাল আমদানি করতে হচ্ছে। বিশ্বের বিভিন্ন চাল রপ্তানিকারক দেশ থেকে আমদানির প্রতিযোগিতা শুরু হওয়ায় বিশ্বে চালের দামও বেড়ে গেছে।

    ওই প্রতিবেদনে বিশ্বের বিভিন্ন দেশে চাল খাওয়ার পরিমাণের একটি হিসাব তুলে ধরা হয়েছে। সেখানে দেখা গেছে, ২০১৩-১৪ সময়ে বাংলাদেশে চালের উৎপাদন বেশি ও দাম ছিল কম। ওই সময়ে বাংলাদেশের মানুষ ৩ কোটি ৪৯ লাখ টন চালের ভাত খেয়েছে। ২০১৪-১৫ সালে এর পরিমাণ দুই লাখ টন বেড়ে যায়। ২০১৫-১৬ সালে চালের দাম বাড়তে থাকলে ভাত খাওয়ার পরিমাণ আবার দুই লাখ টন কমে যায়। চলতি অর্থবছরে বাংলাদেশে এর পরিমাণ আরও এক লাখ টন কমে যাবে বলে ‘চাল পূর্বাভাস’ নামের ইউএসডিএর ওই প্রতিবেদনে বলা হয়েছে।

    বাংলাদেশ উন্নয়ন গবেষণা প্রতিষ্ঠানের (বিআইডিএস) মহাপরিচালক কে এ এস মুর্শিদ প্রথম আলোকে বলেন, চালের দাম মূলত বেড়েছে বন্যায় ফসল নষ্ট হওয়ার কারণে। সময়মতো চাল আমদানির সিদ্ধান্ত না নেওয়াটাও একটা বড় কারণ ছিল। তিনি মনে করেন, দেশের দুই কোটি হতদরিদ্র মানুষের জন্য ৪৫ থেকে ৫০ টাকা কেজি দরে চাল কেনা বড় ধরনের সমস্যা। ফলে তাদের জন্য সরকারের সামাজিক নিরাপত্তা কর্মসূচি বাড়াতে হবে।

    খাদ্য মন্ত্রণালয় সূত্রে জানা গেছে, সরকারি গুদামের ধারণক্ষমতা বর্তমানে ১৭ লাখ টন। আর গুদামে বর্তমানে চাল আছে মাত্র ৩ লাখ ৬৬ হাজার টন। আপৎকালীন মজুত ও সামাজিক নিরাপত্তা কর্মসূচিগুলো চালিয়ে নিতে সরকারি গুদামে ৮ থেকে ১০ লাখ টন চাল থাকা উচিত বলে মনে করেন বিশেষজ্ঞরা। কিন্তু ছয় মাস ধরে সরকারি গুদামের মজুত চার লাখ টনের ওপরে ওঠেনি।
    © স্বত্ব প্রথম আলো ১৯৯৮ - ২০১৭
   #### ০৪ নভেম্বর ২০১৭, চাল নিয়ে দুশ্চিন্তা কমেনি
    প্রথম আলো
    মজুত ৮-১০ লাখ টন থাকার কথা, আছে ৪ লাখ ৪ হাজার
    ইফতেখার মাহমুদ

    প্রথম আলো ফাইল ছবিদেশের ভেতর থেকে চাল সংগ্রহ আর বিদেশ থেকে আমদানি—সরকারের দুই লক্ষ্যই এখনো পূরণ হয়নি। মোটা চালের দাম এখনো সহনীয় পর্যায়ে আসেনি। আর দরিদ্র মানুষের জন্য খোলাবাজারে চাল বিক্রি (ওএমএস) কর্মসূচিও ঝিমিয়ে পড়েছে। সরকারের অনেক উদ্যোগের পরও চাল নিয়ে দুশ্চিন্তা কাটছে না।

    দেশের চালকলমালিকদের কাছ থেকে চাল পাওয়ার সম্ভাবনা কম। তারপরও বোরোতে সরকারের সংগ্রহ অভিযানের মেয়াদ তৃতীয় দফায় বেড়েছে। নভেম্বর মাসের ১৫ তারিখ পর্যন্ত চাল সংগ্রহ করবে সরকার। এর আগে সংগ্রহের সময় দুই দফা বাড়ানো হয়েছিল, তাতেও খুব একটা লাভ হয়নি। গত বৃহস্পতিবার পর্যন্ত সব মিলিয়ে সংগ্রহ হয়েছে মাত্র ২ লাখ ৯২ হাজার টন চাল। আর সরকারের চালের মোট মজুত যেখানে ৮ থেকে ১০ লাখ টন থাকার কথা, সেখানে গত ২৮ অক্টোবর পর্যন্ত ছিল ৪ লাখ ৪ হাজার টন।

    এ বিষয়ে জানতে চাইলে বাংলাদেশ উন্নয়ন গবেষণা প্রতিষ্ঠানের (বিআইডিএস) বিশেষ ফেলো এম আসাদুজ্জামান প্রথম আলোকে বলেন, চাল সংগ্রহে শুরু থেকেই খাদ্য মন্ত্রণালয়ের দূরদর্শিতার অভাব ও পরিকল্পনাহীনতা ছিল। ফলে চালের দাম অস্বাভাবিকভাবে বেড়েছিল। আমদানি বাড়ায় দাম কিছুটা কমেছে, কিন্তু বন্যায় আমনের ক্ষতির কারণে লক্ষ্যমাত্রা অনুযায়ী ধানের উৎপাদন না-ও হতে পারে। আর অনেক চেষ্টার পরও চালের দাম এখনো সহনীয় পর্যায়ে আসছে না।

    দেশের ভেতর থেকে চাল সংগ্রহে ব্যর্থ হয়ে পাঁচ দেশের সঙ্গে চাল আমদানির চুক্তি করেছে খাদ্য মন্ত্রণালয়। ১৬ লাখ টনের লক্ষ্যমাত্রার মধ্যে মাত্র এসেছে ৪ লাখ ৩৬ হাজার টন। এর মধ্যে সরকারি গুদাম থেকে প্রতি মাসে রোহিঙ্গাদের জন্য যাচ্ছে প্রায় ১৭ হাজার টন চাল। বিশ্ব খাদ্য কর্মসূচি (ডব্লিউএফপি) ওই চালের মূল্য পরে পরিশোধ করবে, এমন ঘোষণা দিলেও বর্তমান নাজুক মজুতে তা বাড়তি চাপ ফেলছে।

    অন্যদিকে খাদ্যমন্ত্রী ঘোষণা দিয়েছেন, মিয়ানমার থেকে আমদানি হওয়া ১ লাখ টন চালের পুরোটাই রোহিঙ্গাদের খাবার হিসেবে তাদের ক্যাম্পে বিতরণ করা হবে। তার মানে দাঁড়াচ্ছে আমদানি হওয়া ওই চাল সরকারি গুদামে আর যাচ্ছে না। কম্বোডিয়া, থাইল্যান্ড ও ভারতের সঙ্গে চাল আমদানির চুক্তি করলেও তা আসার গতি ধীর। ফলে সরকারি গুদামে চালের মজুত গত চার মাসেও ৪ লাখ টনের ওপরে যেতে পারেনি। ১৭ লাখ টন ধারণক্ষমতার গুদামগুলোর বেশির ভাগই ফাঁকা পড়ে আছে।

    এ পরিস্থিতি সত্ত্বেও খাদ্যমন্ত্রী কামরুল ইসলাম মনে করেন, দেশে চালের দাম নিয়ে আর কোনো সংকট নেই। দাম অনেক কমেছে, সামনে আরও কমবে। ডিসেম্বরে আমন ধান উঠবে, আর বিদেশ থেকেও সব চাল এসে যাবে। তখন দাম অনেক কমে যাবে। মিয়ানমার থেকে আমদানি করা চাল শুধু রোহিঙ্গাদের দেওয়া হলে সমস্যা নেই। তিনি বলেন, আগামী মাসের মধ্যে গুদামে চালের পরিমাণ ৫ লাখ টন হবে। তখন আর কোনো সমস্যা থাকবে না।

    গত সপ্তাহে জাতিসংঘের খাদ্য ও কৃষি সংস্থা (এফএও) রাইস মনিটর রিপোর্ট অক্টোবর-২০১৭ প্রকাশ করেছে। তাতে বাংলাদেশে আমন মৌসুমে দুই দফা বন্যায় ফসলহানির চিত্র তুলে ধরে বলা হয়েছে, বাংলাদেশকে চাহিদা মেটাতে হলে আমদানির ওপর ভরসা করতে হবে। আর বাংলাদেশের সরকারি ও বেসরকারি খাতের হঠাৎ এই বিপুল আমদানি আন্তর্জাতিক বাজারে চালের দামও বাড়িয়ে দিয়েছে বলে জাতিসংঘের এই সংস্থাটির প্রতিবেদনে উল্লেখ করা হয়েছে।

    এই পরিস্থিতিতে বাংলাদেশের চালের দাম এখনো অন্য যেকোনো বছরের চেয়ে বেশি আছে বলে এফএওর ওই প্রতিবেদনে বলা হয়েছে। একে বাংলাদেশের বিপুলসংখ্যক দরিদ্র মানুষের খাদ্যনিরাপত্তার জন্য একটি সমস্যা হিসেবে চিহ্নিত করেছে সংস্থাটি।

    খাদ্য মন্ত্রণালয়ের গত ৩০ অক্টোবরের দৈনিক খাদ্যশস্য প্রতিবেদন অনুযায়ী, দেশে মোটা চাল এখনো ৪৪ থেকে ৪৫ টাকায় বিক্রি হচ্ছে। আরেক সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে গতকাল শুক্রবার মোটা চালের কেজি ছিল ৪৪ থেকে ৪৬ টাকা। আর চিকন চালের দাম ৫৮ থেকে ৬৫ টাকা। সরকারি এই দুটি সংস্থার হিসাবে গত এক মাসে মোটা চালের দাম ১ থেকে ২ শতাংশ কমেছে। অবশ্য গত মে মাসে মোটা চালের দাম কেজিপ্রতি ৪৮ টাকায় উঠেছিল, যা বিশ্বে রেকর্ড।

    দেশের বেশির ভাগ এলাকার মানুষ আতপ চাল খায় না। কিন্তু খোলাবাজারে চাল বিক্রিসহ (ওএমএস) সরকারের বেশির ভাগ সামাজিক নিরাপত্তা কর্মসূচিতে আতপ চাল দেওয়া হচ্ছে। কারণ হিসেবে খাদ্য অধিদপ্তর বলছে, তাদের কাছে সেদ্ধ চাল কম আছে। বিদেশ থেকে আমদানি হওয়া চালের বেশির ভাগ আতপ চাল। ফলে ওই কর্মসূচিগুলোতে আতপ চাল দেওয়া হচ্ছে।

    রাজধানীসহ দেশের বিভিন্ন এলাকার ওএমএস ডিলাররা বারবার আতপ চাল নিয়ে আপত্তি জানালেও তা আমলে নেওয়া হয়নি। ক্রেতারা আতপ চালের পরিবর্তে সেদ্ধ চাল চাইলেও খাদ্য অধিদপ্তর থেকে ওএমএসে আতপ চালই দেওয়া হচ্ছে।

    ফলে ওএমএসে চাল বিক্রির পরিমাণ ধারাবাহিক হারে কমছে। গত সেপ্টেম্বরে রাজধানীতে ওএমএসে চাল দেওয়া হতো প্রতিদিন ১ হাজার ৬০০ টন। এক সপ্তাহ ধরে তা কমিয়ে দেওয়া হচ্ছে ১ হাজার ৪০০ টন। দেশের বেশির ভাগ এলাকায় ডিলারের সংখ্যাও কমে গেছে। রাজধানীর বিভিন্ন এলাকায় ডিলারদের ট্রাকের সামনে ক্রেতাদের সংখ্যাও কম দেখা গেছে।

    এ ব্যাপারে জানতে চাইলে কৃষি মন্ত্রণালয়ের সাবেক সচিব ও সাবেক তত্ত্বাবধায়ক সরকারের উপদেষ্টা এ এম এম শওকত আলী প্রথম আলোকে বলেন, চালের দাম ৪৪ থেকে ৪৫ টাকার মধ্যে থাকলে তা মধ্যবিত্তের জন্য বড় কোনো সমস্যা নয়। কিন্তু দেশের কয়েক কোটি হতদরিদ্রের জন্য এটা বড় ধরনের সংকট তৈরি করার কথা। এ ধরনের পরিস্থিতিতে বাজারে চাল থাকে, কিন্তু তা কেনার মতো ক্ষমতা অনেকের থাকে না। ফলে তারা ভাত খাওয়ার পরিমাণ কমিয়ে দেয়। এমন পরিস্থিতি দেশে হচ্ছে কি না, তা সরকারি-বেসরকারি সংস্থাগুলোর খতিয়ে দেখা উচিত। কেননা, এমন পরিস্থিতি দীর্ঘমেয়াদি হলে দেশের বিশাল একটি জনগোষ্ঠীর মধ্যে অপুষ্ট প্রজন্ম তৈরি করবে।
   #### ৩০ নভেম্বর ২০১৭, ৩৯ টাকা কেজিতে চাল কিনবে সরকার
    প্রথম আলো
    নিজস্ব প্রতিবেদক

    চালের ছবিটি প্রতীকী।
    চলতি আমন মৌসুমে অভ্যন্তরীণ বাজার থেকে মোট ৩ লাখ মেট্রিক টন আমন চাল কেনার সিদ্ধান্ত নিয়েছে সরকার। ৩৯ টাকা দরে ওই চাল সংগ্রহ করা হবে। আগামী ৩ ডিসেম্বর থেকে শুরু হয়ে সংগ্রহ অভিযান—চলবে আগামী বছরের ২৮ ফেব্রুয়ারি পর্যন্ত। খাদ্য মন্ত্রণালয়ের সভাকক্ষে আজ বৃহস্পতিবার খাদ্য পরিকল্পনা ও পরিধারণ কমিটির সভায় এ সিদ্ধান্ত হয়।

    সভা শেষে খাদ্যমন্ত্রী কামরুল ইসলাম সাংবাদিকদের বলেন, তিন লাখ মেট্রিক টন আমন চাল কেনার সিদ্ধান্ত গ্রহণ করা হয়েছে। প্রতি কেজি আমন চাল ৩৯ টাকা দরে সংগ্রহ করা হবে। এবার প্রতি কেজি আমন চাল উৎপাদনে খরচ হয়েছে ৩৭ টাকা।

    উল্লেখ্য, গত বছর ৩৩ টাকা দরে ৩ লাখ মেট্রিক টন চাল সংগ্রহ করে সরকার। ১ ডিসেম্বর থেকে শুরু হয়ে সংগ্রহ অভিযান ১৫ মার্চ ২০১৭ পর্যন্ত চলে। সে বছর প্রতি কেজি চাল উৎপাদনে খরচ হয়েছিল ২৯ টাকা।


    খাদ্যমন্ত্রীর সভাপতিত্বে অনুষ্ঠিত সভায় উপস্থিত ছিলেন অর্থমন্ত্রী আবুল মাল আবদুল মুহিত, কৃষিমন্ত্রী মতিয়া চৌধুরীসহ কমিটির সদস্য, খাদ্য মন্ত্রণালয়, খাদ্য অধিদপ্তর এবং খাদ্য পরিকল্পনা ও পরিধারণ ইউনিটের ঊর্ধ্বতন কর্মকর্তারা।
    © স্বত্ব প্রথম আলো ১৯৯৮ - ২০১৭
   #### নভেম্বর ৩০, ২০১৭, চালের দাম আবারো বাড়তে শুরু করেছে
    ডলারের মূল্যবৃদ্ধি
    আয়নাল হোসেন ও সাইদ শাহীন | ০০:০০:০০ মিনিট,
    ডলারের মূল্যবৃদ্ধির কথা বলে চালের দাম বাড়াচ্ছেন আমদানিকারকরা। স্থলবন্দরগুলোয় আমদানি করা চালের দাম এরই মধ্যে কেজিতে ১ টাকা বেড়েছে। এর সুযোগ নিচ্ছেন মিল মালিকরাও। একই হারে দাম বাড়িয়েছেন তারাও। যদিও পাইকারি ও ভোক্তা পর্যায়ে দাম বেড়েছে আরো বেশি কেজিপ্রতি ২ থেকে ৩ টাকা পর্যন্ত।

    ভারত থেকে সবচেয়ে বেশি চাল আমদানি হয় দিনাজপুরের হিলি স্থলবন্দর দিয়ে। দুদিনের ব্যবধানে বন্দরটিতে আমদানি করা চালের দাম বেড়েছে কেজিতে ১ টাকা। দুদিন আগেও প্রতি কেজি স্বর্ণা চাল পাইকারিতে বিক্রি হয়েছিল ৩৬ টাকায়। একই চাল গতকাল বিক্রি হয় ৩৭ টাকা কেজি দরে। এছাড়া ৩৯ টাকা কেজি দরের রত্না জাতের চাল এদিন বিক্রি হয় ৪০ টাকায়।

    দাম বৃদ্ধির কারণ হিসেবে ডলারের মূল্য বেড়ে যাওয়ার কথা বলছেন আমদানিকারকরা। পাশাপাশি ভারতে পণ্যটির রফতানি মূল্য বেড়ে যাওয়াকেও এর কারণ হিসেবে দাবি করছেন তারা।

    হিলি স্থলবন্দরের চাল আমদানিকারক ললিত কেশেরা বলেন, প্রতি ডলার আগে ৮১ টাকায় ক্রয় করলেও একই ডলার বর্তমানে ব্যাংকভেদে ৮৪ টাকা থেকে ৮৪ টাকা ৩০ পয়সায় কিনতে হচ্ছে। এতে করে চাল আমদানিতে আগের চেয়ে আমাদের বাড়তি খরচ হচ্ছে। ফলে আমদানি করা চালও কিছুটা বেশি দামে বিক্রি করতে হচ্ছে।

    আমদানি চালের পাশাপাশি বেড়েছে স্থানীয় মিলে উৎপাদিত চালের দামও। গতকাল মিল পর্যায়ে প্রতি কেজি মিনিকেট চাল বিক্রি হয় মানভেদে ৫৪-৫৭ টাকায়। দুদিন আগেও একই চাল মিলাররা বিক্রি করেছিলেন ৫৩-৫৫ টাকায়। এছাড়া বিআর-২৮ চাল মিল গেটে দুদিন আগেও প্রতি কেজি ৪৩-৪৪ টাকায় বিক্রি হয়েছিল। একই চাল গতকাল তারা বিক্রি করেন ৪৪-৪৫ টাকা কেজি দরে।

    এ প্রসঙ্গে জানতে চাইলে নওগাঁর ধান-চাল আড়তদার ও ব্যবসায়ী সমিতির সভাপতি নিরদ বরণ সাহা চন্দন বণিক বার্তাকে বলেন, বাংলাদেশের চালের বাজার এখন আমদানিনির্ভর হয়ে পড়েছে। কয়েক দিন ধরে বাজারে ডলারের দাম বেড়ে যাওয়ার প্রভাব পড়েছে চালের দামেও। ৭৯ টাকা ৫০ পয়সার ডলার এখন ৮৪ টাকায় পৌঁছেছে। এর প্রভাব পড়েছে সামগ্রিক চালের বাজারে। মিলার থেকে শুরু করে পাইকারি ও খুচরা সব পর্যায়েই চালের দাম বাড়ছে।

    পাইকারি পর্যায়েও দুদিনের ব্যবধানে চালের দাম ২-৩ টাকা বেড়েছে। পুরান ঢাকার বাদামতলী ও বাবুবাজারে দুদিন আগে প্রতি কেজি দেশী মিনিকেট চালের দাম ছিল ৫৪-৫৫ টাকা। বর্তমানে তা ৫৫-৫৭ টাকায় বিক্রি হচ্ছে। আর ভারত থেকে আমদানিকৃত প্রতি কেজি স্বর্ণা চালের দাম রাজধানীর পাইকারি বাজারে ৩৮-৩৯ টাকা থেকে বেড়ে হয়েছে ৩৯-৪১ টাকা। একইভাবে বেড়েছে অন্যান্য চালের দামও।

    রাজধানীসহ দেশের বিভিন্ন মোকামে চালের দাম বৃদ্ধির জন্য মিল মালিকদের পাশাপাশি ডলারের মূল্যবৃদ্ধিকে দায়ী করেন আড়তদাররা। বাবুবাজারের মেসার্স তাসলিমা রাইস এজেন্সির স্বত্বাধিকারী আবদুর রহিম বলেন, মিল মালিকরা হঠাৎ দাম বাড়িয়ে দিয়েছেন। তারাও বাধ্য হয়ে বেশি দামে বিক্রি করছেন। মিল গেটে যতটুকু বৃদ্ধি পাবে, তারাও একই হারে দাম বাড়াতে বাধ্য হবেন।

    বোরো মৌসুমে পর্যাপ্ত চাল সংগ্রহ করতে না পারা ও সরকারের মজুদ কমে যাওয়ার পুরো সুযোগ নিয়েছেন মিলার-ব্যবসায়ীরা। পরিস্থিতি স্বাভাবিক রাখতে সরকার চাল আমদানিতে নানা সুবিধা দেয়ার পর দেশের বাজারে পণ্যটির দাম কিছুটা কমে আসে। কিন্তু ডলারের দাম বৃদ্ধির কারণে আবারো চালের দাম বাড়াচ্ছেন আমদানিকারকরা। তাদের পাশাপাশি দাম বাড়াচ্ছেন মিলার, পাইকারি ও খুচরা চাল ব্যবসায়ীরাও।

    এ ব্যাপারে জানতে চাইলে খাদ্য মন্ত্রণালয়ের সচিব মো. কায়কোবাদ হোসেন বলেন, চালের দাম নিয়ন্ত্রণে আনতে মজুদ ও আমদানি বাড়ানোসহ দৃশ্যমান সব ধরনের উদ্যোগ নেয়া হয়েছে। এরই ধারাবাহিকতায় ফুড প্ল্যানিং ও মনিটরিং কমিটির সভা অনুষ্ঠিত হবে আজ। ওই সভায় অর্থমন্ত্রী, কৃষিমন্ত্রীসহ পাঁচ-ছয়জন মন্ত্রী উপস্থিত থাকবেন। সভায় এসব বিষয় নিয়ে আলোচনা ও পরবর্তী করণীয় ঠিক করা হবে।

    খাদ্য মন্ত্রণালয়ের তথ্যে দেখা গেছে, দুই সপ্তাহ ধরে চালের আমদানি মূল্যও বাড়ছে। ১০ নভেম্বর ভারতে প্রতি টন সিদ্ধ চালের রফতানি মূল্য ছিল ৩৯০ ডলার। এক সপ্তাহ পরেই তা ৩৯৫ ডলারে উন্নীত হয়। যদিও একই চাল এক বছর আগে ভারত থেকে আমদানি হয়েছিল ৩৩৯ ডলারে। থাইল্যান্ড থেকে আমদানিকৃত আতপ চালের দামও বেড়েছে। এক সপ্তাহের ব্যবধানে দেশটি থেকে প্রতি টন চালের রফতানি মূল্য ৩৬৮ ডলার থেকে বেড়ে হয়েছে ৩৭৪ ডলার। যদিও এক বছর আগে এ চালের দাম ছিল ৩৩৫ ডলার। এছাড়া ভিয়েতনামের চালের দামও টনপ্রতি ৩৯০ ডলার থেকে বেড়ে হয়েছে ৩৯২ ডলার, যা এক বছর আগে ছিল ৩৩৫ ডলার।
   #### ডিসেম্বর ১৫, ২০১৭, জয়পুরহাটে আমন চাল সংগ্রহের লক্ষ্য ৯ হাজার ৭০৫ টন
    বণিক বার্তা প্রতিনিধি জয়পুরহাট | ২০:৪২:০০ মিনিট,

    অভ্যন্তরীণ খাদ্য মজুদ নিশ্চিত করতে জয়পুরহাট জেলায় ২০১৭-১৮ আমন সংগ্রহ মৌসুমে ৯ হাজার ৭০৫ টন চাল সংগ্রহের লক্ষ্য নির্ধারণ করা হয়েছে। গত সোমবার ২৬৩ জন মিল মালিক নয় হাজার টন চাল সরবরাহের জন্য চুক্তি সম্পাদন করেছেন। ৩ ডিসেম্বর শুরু হওয়া এ সংগ্রহ অভিযান আগামী ২৮ ফেব্রুয়ারি পর্যন্ত চলবে।

    জেলা খাদ্য নিয়ন্ত্রণ অধিদপ্তর সূত্র জানায়, চলতি মৌসুমে জেলার পাঁচটি উপজেলায় এ পরিমাণ আমন চাল সংগ্রহের লক্ষ্যমাত্রা নির্ধারণ করা হয়েছে। এর মধ্যে সদর উপজেলায় ১ হাজার ৯০৬ টন, ক্ষেতলালে ১ হাজার ৬৪৩, কালাইয়ে ২ হাজার ৫৪৮, আক্কেলপুরে ২৫৩ ও পাঁচবিবি উপজেলায় ৩ হাজার ৩৫৫ টন চাল সংগ্রহ করা হবে।

    জেলা খাদ্য নিয়ন্ত্রক ইকবাল বাহার চৌধুরী জানান, অভ্যন্তরীণ খাদ্য মজুদ নিশ্চিত করতে নিবন্ধিত সব মিল মালিককে চুক্তিবদ্ধ হওয়ার জন্য চিঠি দেয়া হয়েছে। এ পর্যন্ত ২৬৩ জন মিল মালিক প্রায় নয় হাজার টন চাল সরবরাহের জন্য চুক্তি করেছেন। বাজারে ধানের দাম বেশি হওয়ায় ও কৃষকের কথা চিন্তা করে সরকার এবার চালের মূল্য কেজিপ্রতি ৩৯ টাকা নির্ধারণ করেছে, যা গত বছরের তুলনায় কেজিপ্রতি ৬ টাকা বেশি।

    জেলা কৃষি সম্প্রাসারণ অধিদপ্তরের উপপরিচালক সুধেন্দ্রনাথ রায় জানান, ২০১৬-১৭ মৌসুমে জয়পুরহাট জেলায় রোপা আমন ধানের চাষ হয়েছে ৭২ হাজার ১৭০ হেক্টর জমিতে। এতে চাল উৎপাদন হয়েছে আড়াই লাখ টনেরও বেশি।
   #### ডিসেম্বর ১৭, ২০১৭, চাল রফতানির লক্ষ্য বাড়িয়েছে ভিয়েতনাম
    বণিক বার্তা ডেস্ক | ১৯:২৫:০০ মিনিট,
    চাল উৎপাদনকারী দেশগুলোর তালিকায় ভিয়েতনামের অবস্থান বিশ্বে পঞ্চম। তবে খাদ্যপণ্যটি রফতানিকারকদের তালিকায় দেশটি তৃতীয় অবস্থানে রয়েছে। ২০১৭-১৮ মৌসুমে দেশটি থেকে চাল রফতানির লক্ষ্য বাড়িয়েছে রাষ্ট্রায়ত্ত ভিয়েতনাম ফুড অ্যাসোসিয়েশন (ভিএফএ)। প্রতিষ্ঠানটির সাম্প্রতিক প্রতিবেদনে এ তথ্য জানানো হয়েছে। মূলত এশিয়ার দেশগুলোয় বাড়তি চাহিদার পরিপ্রেক্ষিতে এবারের মৌসুমে খাদ্যপণ্যটির রফতানি বাড়াচ্ছে ভিয়েতনাম। খবর ইন্ডিয়া ইনফোলাইন।

    ২০১৭-১৮ মৌসুমের শুরুতে ভিয়েতনাম থেকে সব মিলিয়ে ৫৬ লাখ টন চাল রফতানির প্রাক্কলন করেছিল ভিএফএ। সাম্প্রতিক প্রতিবেদনের তথ্য অনুযায়ী, মৌসুম শেষে ভিয়েতনাম থেকে খাদ্যপণ্যটির রফতানি আরো চার লাখ টন বাড়তে পারে। সেই হিসাবে, ২০১৭-১৮ মৌসুমে দেশটি থেকে মোট ৬০ লাখ টন চাল রফতানি হতে পারে।

    এবারের মৌসুমে বাংলাদেশসহ এশিয়ার কয়েকটি দেশে বন্যার কারণে চাল উৎপাদন ব্যাহত হয়েছে। ফলে ক্রমবর্ধমান অভ্যন্তরীণ চাহিদা পূরণে এসব দেশ খাদ্যপণ্যটি আমদানিতে ঝুঁকেছে। আঞ্চলিক বাজারে চালের বাড়তি চাহিদার চাপ বেশ ভালোভাবেই সামাল দিচ্ছে ভিয়েতনাম। এরই মধ্যে দেশটি বাংলাদেশে চাল রফতানি করেছে। রফতানি প্রক্রিয়া চলমান আছে ফিলিপাইনের সঙ্গেও। মূলত বাড়তি চাহিদার চাপ সামাল দেয়ার জন্যই ২০১৭-১৮ মৌসুমে প্রাক্কলনের অতিরিক্ত চাল রফতানির উদ্যোগ নিয়েছে ভিয়েতনাম।

    চলতি বছরের প্রথম ১১ মাসে (জানুয়ারি-নভেম্বর) সব মিলিয়ে ৫৩ লাখ টন চাল রফতানি করেছে ভিয়েতনাম। এর মধ্যে ৪০ শতাংশই রফতানি হয়েছে চীনের বাজারে। এছাড়া ফিলিপাইনে ১০ ও মালয়েশিয়ায় ৯ শতাংশ চাল রফতানি করেছে ভিয়েতনাম।
   #### ডিসেম্বর ১৮, ২০১৭, শুধু আশ্বাস নয়, কার্যকর পদক্ষেপ চাই
      চালের দাম বাড়ছে
      কিছুদিন স্থির থাকার পর চালের দাম আবারো বাড়ছে। সরকার আশ্বাস দিয়েই দায় এড়িয়ে যাচ্ছে। আমদানি শুল্ক কমানোর কোনো প্রভাব বাজারে পড়েনি। দুর্ভাগ্যজনক হলো, শুরু থেকেই চাল নিয়ে সরকারের মধ্যে ঢিলেঢালা মনোভাব লক্ষ করা গেছে। চলতি বছর যখন চালের মজুদ সর্বনিম্ন পর্যায়ে এসে পৌঁছল, তখনই আমদানি শুল্ক কমালে বাজারের ঊর্ধ্বগতি ফেরানো যেত। সমস্যা সমাধানে সংশ্লিষ্টরা বাস্তবানুগ পদক্ষেপ না নিয়ে একে অন্যকে দোষারোপ করেছেন এবং এখনো করছেন। যেখানে গণমাধ্যম পরিস্থিতি সম্পর্কে আগাম বার্তা দিয়ে সরকারকে সতর্ক করে দিচ্ছে, সেখানে চালের দাম বাড়ার জন্য দোষারোপ করা উদোর পিণ্ডি বুধোর ঘাড়ে চাপানোরই নামান্তর।

      পরিসংখ্যান ব্যুরোর জরিপে দেখা যায়, দারিদ্র্যসীমার নিচে বসবাসকারী মানুষের দৈনন্দিন আয়ের ৬০ শতাংশ ব্যয় হয় চালের পেছনে। চাল কেনার পর অবশিষ্ট টাকা দিয়ে অন্যান্য খরচ মেটাতে তাদের বেসামাল হতে হয়। দেশের ৪০ লাখ গার্মেন্ট শ্রমিকের ক্ষেত্রেও এমনটি ঘটছে। তাদের স্বল্প আয়ের অধিকাংশই চাল কেনার পেছনে খরচ হয়ে যায়। অথচ যাদের আয় বেশি, তারা সবচেয়ে ভালো মানের চাল কিনে খেলেও সেজন্য তাদের আয়ের ১৫ শতাংশের বেশি খরচ করতে হয় না। ফলে চালের মূল্যবৃদ্ধির চাপ অবস্থাপন্নদের তুলনায় জনগণের সংখ্যাগরিষ্ঠ অংশ অর্থাৎ সমাজের দরিদ্র ও হতদরিদ্রদের ওপর বহুগুণ বেশি চেপে বসে। এ চাপ পরিহার করার কোনো উপায় তাদের নেই। গত এক বছরে মোটা চালের দাম দ্বিগুণ হয়েছে, যার প্রভাব পড়েছে মূল্যস্ফীতির ওপরও। এ কথা প্রমাণিত যে, মূল্যস্ফীতির প্রধান চাপ পড়েছে দরিদ্র ও মধ্যবিত্ত মানুষের ওপর। বাজারদর বৃদ্ধির এই বিভাজিত হারের কারণে সমাজে বৈষম্য ক্রমে বেড়ে যাচ্ছে।

      চালের বাজার নিয়ে সামগ্রিক ‘চালবাজির’ অবসান ঘটানো প্রয়োজন। এজন্য যে পদক্ষেপগুলো নেয়া আবশ্যক সেগুলো হলো— সারা দেশে শক্তিশালী দুর্নীতিমুক্ত ‘গণবণ্টন ব্যবস্থা’ চালু করা, গরিব নাগরিকদের জন্য স্থায়ী রেশনিং ব্যবস্থা প্রবর্তন, টিসিবিকে প্রকৃতই সচল ও শক্তিশালী করা, উৎপাদক সমবায় ও ক্রেতা সমবায় গড়ে তুলে সরাসরি বিপণন কার্যক্রম গড়ে তোলা, ন্যায্যমূল্যের সরকারি দোকান খোলা, সরকারি উদ্যোগে বিভিন্ন পণ্যের বাফার স্টক গড়ে তোলা ইত্যাদি। মানুষ অপেক্ষায় ছিল, চালের দাম কমে আসবে। কিন্তু বাজারে চাল কিনতে গিয়ে আবারো জড়সড় যেন সবাই। চালের দাম যদি সহসা না কমে, সাধারণ মানুষের মধ্যে এখনই যে প্রতিক্রিয়া, তা আরো বেড়ে যেতে পারে। কারণ সাধারণ মানুষ সংকটের কারণ বা ব্যাখ্যা অতটা বোঝে না। তারা বোঝে নিজেদের সাধ্যানুযায়ী বাজার-সওদা করতে পারছে কিনা।

      চালের বাজার অস্থির করার পেছনে বড় চালকল মালিক ও ব্যবসায়ী গ্রুপগুলোর হাত রয়েছে বলে প্রায়ই অভিযোগ ওঠে। সাধারণত চালের বিশাল মজুদ গড়ে তোলার পর তারা ইচ্ছামতো দাম নির্ধারণ করেন। মূলত এ কারণে ভোক্তা পর্যায়ে দাম বাড়ে। বাজারে পণ্যমূল্য নির্ভর করে চাহিদা ও জোগানের ওপর। জোগান কমে গেলে অথবা চাহিদা বৃদ্ধি পেলে পণ্যের দাম বাড়ে, যা চালসহ অন্যান্য অত্যাবশ্যকীয় পণ্যের ক্ষেত্রে প্রযোজ্য। সরকারের উচিত ছিল ধান-চাল সংগ্রহ অভিযান জোরদার করে অভ্যন্তরীণ বাজার থেকে পর্যাপ্ত মজুদ গড়ে তোলার ব্যাপারে কার্যকর উদ্যোগ নেয়া। দুঃখজনক হলো, সরকার তা করেনি অথবা করতে ব্যর্থ হয়েছে। সময়োচিত পদক্ষেপ গ্রহণে সক্ষম হলে চালের বাজার নিঃসন্দেহে সরকারের নিয়ন্ত্রণে থাকত এবং চাল নিয়ে এত তুলকালাম কাণ্ড ঘটত না। চালের দর নিয়ে কোনো ধরনের অস্থিরতা কাম্য নয়।
   #### ডিসেম্বর ১৯, ২০১৭, দেশে বিপণনযোগ্য চাল উৎপাদনের মাত্র ৩৯%
    সাইদ শাহীন | ২১:২৩:০০ মিনিট,

    দেশে কৃষক পর্যায়ে উৎপাদিত চালের কতটুকু তারা ভোগ করে, মজুদের পরিমাণ কত, নিজস্ব প্রয়োজন মিটিয়ে কতটুকুই বা বিপণন করে— এসব জানতে প্রথমবারের মতো মাঠপর্যায়ে একটি গবেষণা পরিচালনা করেছে বাংলাদেশ পরিসংখ্যান ব্যুরো (বিবিএস)। ‘অ্যানালিটিক্যাল রিপোর্ট অন মেথডোলজিস অব দ্য ক্রপ এস্টিমেশন অ্যান্ড ফোরকাস্ট সার্ভে অ্যান্ড প্রাইভেট স্টক অব ফুড গ্রেইন সার্ভে ২০১৬-১৭’ শিরোনামে চলতি বছর গবেষণা প্রতিবেদনটি প্রকাশ করেছে বিবিএস। প্রথমবারের মতো পরিচালিত এ গবেষণায় দেখা গেছে, কৃষকের নিজস্ব প্রয়োজন মিটিয়ে বিপণনের জন্য অবশিষ্ট থাকছে মাত্র ৩৯ শতাংশ চাল।

    বিপণনযোগ্য চালের এ পরিমাণকে নিতান্তই কম বলে মনে করছেন বিশেষজ্ঞরা। তারা বলছেন, এর ফলে চাল আমদানিনির্ভরতা বাড়ছে। চাপ তৈরি হচ্ছে দামের ওপরও।

    দেশের ৬৪টি জেলার ১২০ মৌজায় গবেষণাটি পরিচালনা করেছে বিবিএস। প্রায় আট হাজার পরিবারের ২০১৬ সালের তথ্য বিশ্লেষণ করা হয়েছে এতে। চালের পাশাপাশি গম ও ভুট্টার বিষয়টিও এসেছে গবেষণায়।

    চালের ক্ষেত্রে দেখা যায়, উৎপাদিত পণ্যের ৩৬ দশমিক ৪০ শতাংশ নিজস্ব ভোগে ব্যবহার করছেন কৃষক। অন্যের জমিতে আবাদ করলে জমির মালিককে দিতে হচ্ছে ৮ দশমিক ১৫ শতাংশ। মজুরি হিসেবে ব্যয় হচ্ছে ২ দশমিক শূন্য ৫ ও  বীজ হিসেবে ১ দশমিক শূন্য ৮ শতাংশ। এছাড়া পশুখাদ্য হিসেবে ব্যবহার হচ্ছে শূন্য দশমিক ১৯, অন্যান্য খাতে শূন্য দশমিক ৬৮ ও নষ্ট হচ্ছে শূন্য দশমিক ২৮ শতাংশ। মজুদ হিসেবে কৃষকের কাছে থাকছে উৎপাদিত চালের ১২ শতাংশ। এসব প্রয়োজন মিটিয়ে বাকিটা বিপণনের জন্য বাজারে আসছে, যা উৎপাদনের ৩৯ দশমিক ২১ শতাংশ।

    বিপণনযোগ্য এ চাল নিতান্তই স্বল্প বলে মন্তব্য করেন বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক গবেষণা পরিচালক ড. মোহাম্মদ আসাদুজ্জামান। বণিক বার্তাকে তিনি বলেন, শহরের পাশাপাশি গ্রামেও অনেকে সরাসরি চাল উৎপাদনের সঙ্গে জড়িত নয়। এরা মোট জনসংখ্যার ৫০ শতাংশের কম নয়। এসব মানুষ চালের জন্য সরাসরি বাজারের ওপর নির্ভরশীল। কিন্তু বাজারে বিক্রয়যোগ্য চাল চাহিদার তুলনায় কম হওয়ায় আমদানিনির্ভরতা বাড়ছে। দামের ওপরও চাপ তৈরি করছে। কৃষক চাহিদার অতিরিক্ত ধান-চাল উৎপাদন করতে পারলেই বাজারে বিক্রয়যোগ্য চাল সরবরাহ বাড়ানো সম্ভব। দীর্ঘমেয়াদি সমন্বিত পরিকল্পনা ছাড়া এটি সম্ভব নয়।

    তথ্যমতে, ছয় বছর ধরে দেশে চাল উৎপাদন হচ্ছে গড়ে প্রায় ৩ কোটি ৪২ লাখ টন। উৎপাদিত এ চালের সিংহভাগই যে বাজারে আসছে, এমন নয়। দেশে প্রায় তিন কোটি পরিবারের মধ্যে কৃষিতে নিয়োজিত প্রায় ১ কোটি ৫১ লাখ বা প্রায় ৫৩ শতাংশ। কৃষিকাজে নিয়োজিত মোট কৃষকের প্রায় ৫২ শতাংশই আবার প্রান্তিক, যাদের জমি ৫ থেকে ১০০ শতকের মধ্যে। এরাই আবার মোট ধানের ৫০ শতাংশ উৎপাদন করছে। এসব পরিবার বাজারে চাল বিপণন যেমন করতে পারছে না, তেমনি বছরের একটা সময়ে গিয়ে আবার তাদেরই বাজার থেকে চাল কিনতে হচ্ছে। অর্থাত্ উৎপাদনকারীরাই বাজারের ওপর নির্ভরশীল হয়ে পড়ছে।

    অন্যদিকে ধান আবাদে কমছে জমির পরিমাণ। স্বল্প জমি থেকে বাড়তি চাহিদা মেটাতে ফলন বাড়ানোর কার্যকর উদ্যোগও সীমিত। ফলে চালের ফলন প্রবৃদ্ধি না বেড়ে উল্টো কমছে। ইন্টারন্যাশনাল ফুড পলিসি রিসার্চ ইনস্টিটিউটের (ইফপ্রি) সাম্প্রতিক গবেষণা বলছে, ১৯৯৬-৯৭ থেকে ২০০৫-০৬ এই ১০ অর্থবছরের তুলনায় পরের ১০ অর্থবছরে (২০০৬-০৭ থেকে ২০১৫-১৬) ফলনের প্রবৃদ্ধি অর্ধেকে নেমেছে।

    এ বিষয়ে সাবেক খাদ্য সচিব আবদুল লতিফ মন্ডল বলেন, জনসংখ্যা বৃদ্ধির হারের তুলনায় চাল উৎপাদনের প্রবৃদ্ধি এখন অনেক কম। ফলে উৎপাদন ও চাহিদায় এক ধরনের ভারসাম্যহীনতা তৈরি হচ্ছে। উৎপাদিত এসব চালের সিংহভাগই বাজারে না আসায় এ ভারসাম্যহীনতা আরো বাড়িয়ে দিচ্ছে। আবার চাল উৎপাদনে নেতৃত্ব দিচ্ছেন ক্ষুদ্র কৃষক, যাদের কিনা ধান বা চাল উৎপাদনে নিয়ন্ত্রণ থাকলেও বিপণনের ওপর কোনো ধরনের নিয়ন্ত্রণ নেই।

    তাই স্বল্প জমিতে অধিক উৎপাদনে কৃষকদের হেক্টরপ্রতি উৎপাদনশীলতা বাড়ানোর বিকল্প নেই জানিয়ে তিনি বলেন, ক্ষুদ্র কৃষকদের দক্ষতা ও সক্ষমতা বাড়াতে প্রযুক্তিগত সুবিধা ও আর্থিক কার্যক্রমে তাদের অন্তর্ভুক্তির মাধ্যমে উৎপাদন খরচ কমিয়ে আনতে হবে। পাশাপাশি সরকারের উপকরণ সহায়তা কার্যক্রমে সব কৃষককে দক্ষভাবে অন্তর্ভুক্ত করতে হবে।

    বিবিএসের পরিসংখ্যান অনুযায়ী, ২০০৮-০৯ অর্থবছরে দেশে চাল উৎপাদন ৮ দশমিক ২৪ শতাংশ বেড়ে হয় ৩ কোটি ১৩ লাখ ১৬ হাজার টন। পরের দুই অর্থবছরে উৎপাদন হয় যথাক্রমে ৩ কোটি ২০ লাখ ও ৩ কোটি ৩৫ লাখ ৪১ হাজার টন। ২০১১-১২ অর্থবছরে উৎপাদন সামান্য বেড়ে ৩ কোটি ৩৮ লাখ ৮৯ হাজার টন চাল উৎপাদন হলেও পরের অর্থবছরে তা ৩ কোটি ৩৮ লাখ ৩৩ হাজার টনে নেমে আসে। ২০১৩-১৪ অর্থবছরে উৎপাদন বেড়ে ৩ কোটি ৪৩ লাখ ৫৬ হাজার, ২০১৪-১৫ অর্থবছরে ৩ কোটি ৪৭ লাখ ১০ হাজার টন হলেও ২০১৫-১৬ অর্থবছরে তা ৩ কোটি ৪৭ লাখ ৯ হাজার টনে নেমে আসে। আর ২০১৬-১৭ অর্থবছরে তা আরো কমে ৩ কোটি ৩৮ লাখ টনে দাঁড়িয়েছে।

    উৎপাদন ও বিপণনযোগ্য চাল সরবরাহ বাড়াতে বোরোর ওপর জোর দেয়াই যুক্তিযুক্ত বলে মনে করেন আন্তর্জাতিক ধান গবেষণা ইনস্টিটিউটের (ইরি) সাবেক কান্ট্রি রিপ্রেজেন্টেটিভ ড. জয়নাল আবেদীন। তিনি বলেন, আউশের উৎপাদন ইচ্ছা করলেই বাড়ানো সম্ভব নয়। পরিবেশ সহায়ক হলেও উন্নত জাতের অভাবে আউশে হেক্টরপ্রতি ফলন এখন অনেক কম। তাছাড়া নতুন জাত উদ্ভাবন ও সম্প্রসারণ, পানি ব্যবস্থাপনা ও ফসল কাটার পদ্ধতির উন্নয়নেও কাজ করতে হবে।
   #### ডিসেম্বর ২০, ২০১৭, চালের বদলে খুদ সরবরাহ রশিদ অ্যাগ্রোর, নেয়নি গুদাম কর্তৃপক্ষ
    বণিক বার্তা প্রতিনিধি, কুষ্টিয়া | ২১:১২:০০ মিনিট,
    সরকারের সংগ্রহ অভিযান


    কুষ্টিয়ায় খাদ্য বিভাগের চাল সংগ্রহ অভিযানে পণ্যটি সরবরাহের জন্য চুক্তিবদ্ধ হয়েছিলেন রশিদ অ্যাগ্রো ফুডের স্বত্বাধিকারী আব্দুর রশিদ। এজন্য সোমবার কুষ্টিয়া সদর উপজেলার খাদ্যগুদামে চারটি ট্রাকে করে ৬০ টন চালও পাঠিয়েছিলেন তিনি। কিন্তু গুদামজাতের আগে মান যাচাই করতে গিয়ে দেখা যায়, চালের বদলে খুদ (চালের ভাঙা অংশ ও সিংহভাগ কালো হয়ে যাওয়া দানা) সরবরাহ করা হয়েছে। ফলে নিম্নমানের এসব চাল গুদামজাত না করেই ফেরত পাঠিয়েছে গুদাম কর্তৃপক্ষ।

    সারা দেশের মতো কুষ্টিয়ায়ও আমন মৌসুমের চাল সংগ্রহ অভিযান শুরু হয়েছে। আনুষ্ঠানিকভাবে ১০ ডিসেম্বর শুরু হওয়া অভিযানে অত্যন্ত নিম্নমানের চাল সরবরাহ করছেন এখানকার কয়েকজন মিল মালিক। আবার মান যাচাইয়ের সময় নিম্নমানের বিষয়টি ধরা পড়লে সঙ্গে সঙ্গে সরবরাহকারীকে চাল ফেরতও পাঠিয়ে দেয়া হচ্ছে। অন্যদিকে নিম্নমানের হওয়ায় যেসব মিল মালিকের চাল ফেরত পাঠানো হয়েছে, তাদের আগে সরবরাহকৃত চালও এখন নতুন করে যাচাই-বাছাই করছে খাদ্য বিভাগ।

    জেলা খাদ্য অধিদপ্তর সূত্র জানায়, চলতি মৌসুমে কুষ্টিয়া জেলায় সরকারিভাবে ১১ হাজার ৮০০ টন আমন চাল সংগ্রহের লক্ষ্য রয়েছে। এর মধ্যে পাঁচ হাজার টন চাল সরবরাহে চুক্তিবদ্ধ হয়েছেন রশিদ অ্যাগ্রো ফুডের স্বত্বাধিকারী ও বাংলাদেশ চালকল মালিক সমিতির সভাপতি আব্দুর রশিদ।

    প্রসঙ্গত, দেশের চালের বাজারে অস্থিতিশীলতা সৃষ্টিকারী সিন্ডিকেটের অন্যতম হোতা হিসেবে নাম আসায় কিছুদিন আগেও বেশ আলোচিত হয়েছিলেন আব্দুর রশিদ। সে সময় আব্দুর রশিদসহ কয়েকজন প্রভাবশালী ব্যবসায়ীর বিরুদ্ধে সিন্ডিকেট করে ধান সংকটের অজুহাতে দফায় দফায় চালের দাম বাড়ানোর অভিযোগ ওঠে। পরে খাদ্যমন্ত্রীর নির্দেশে তাকে গ্রেফতারের জন্য প্রশাসনের পক্ষ থেকে অভিযানও চালানো হয়। একই সঙ্গে ভ্রাম্যমাণ আদালতের অভিযানে তার দুটি গুদামে বিপুল পরিমাণ চাল মজুদের প্রমাণ পাওয়া যায়। ভ্রাম্যমাণ আদালত আব্দুর রশিদের মিল থেকে জরিমানাও আদায় করেন। এবার সরকারি গুদামে খুদ সরবরাহেরও অভিযোগ উঠল আলোচিত এ ব্যবসায়ীর বিরুদ্ধে।

    সরবরাহকৃত ভাঙা ও নিম্নমানের এসব চাল ফেরত পাঠানো প্রসঙ্গে কুষ্টিয়া খাদ্যগুদামের এক কর্মকর্তা বলেন, এসব কালো দানা মিশ্রিত খুদ সাধারণত বাজারে পশুখাদ্য হিসেবেই বিক্রি হয়। পঞ্চাশের দুর্ভিক্ষের সময় হলে হয়তো এসব নিয়ে কোনো কথা হতো না। কিন্তু তাই বলে আজকের দিনে একবিংশ শতাব্দীতে এসে নিরেট কোনো হতদরিদ্রও ৭০ শতাংশ কালো দানা মিশ্রিত এসব খুদ মুখে তুলবে না।

    সোমবার দুপুর ও বিকালে দুই দফায় আব্দুর রশিদের সরবরাহ করা চার ট্রাক চাল ফেরত পাঠায় কুষ্টিয়া সদর উপজেলা খাদ্যগুদাম কর্তৃপক্ষ। খাদ্যগুদামের ভারপ্রাপ্ত কর্মকর্তা সাইদুর রহমান দুপুরে জানান, গুদামে খালাসের সময় গুণগত মান খারাপ পাওয়া যাওয়ায় দুটি ট্রাকে করে রশিদ অ্যাগ্রো ফুডের পাঠানো প্রায় ৩০ টন চাল ফেরত পাঠানো হয়েছে। পরে বিকালে একই অভিযোগে আরো দুই ট্রাকে পরিবহনকৃত ৩০ টন চাল ফেরত পাঠানো হয়।

    এ বিষয়ে কথা বলতে অভিযুক্ত ব্যবসায়ী আব্দুর রশিদের সেলফোনে যোগাযোগ করা হলেও তিনি কল রিসিভ করেননি।

    এর আগে শনিবার একই অভিযোগে লিয়াকত অ্যাগ্রো ফুড নামে আরেকটি প্রতিষ্ঠানের সরবরাহ করা ১৫ টন চাল ফেরত পাঠানো হয় বলে সদর খাদ্যগুদামের ভারপ্রাপ্ত কর্মকর্তা হুমায়ুন কবির জানিয়েছেন।

    জেলা খাদ্য নিয়ন্ত্রক তানভীর রহমান জানান, গুণগত মান যাচাই-বাছাই করেই মিলারদের কাছ থেকে চাল সংগ্রহ করা হচ্ছে। এ ব্যাপারে সংশ্লিষ্ট মন্ত্রণালয়ের কঠোর নির্দেশনা রয়েছে। চলতি আমন মৌসুমে কুষ্টিয়া থেকে ৩৯ টাকা কেজি দরে ১১ হাজার ৮০০ টন চাল কেনার সিদ্ধান্ত নিয়েছে সরকার। গত বোরো মৌসুমের তুলনায় এবার এখান থেকে ছয় হাজার টন চাল কম সংগ্রহ করা হচ্ছে।
   #### ডিসেম্বর ২০, ২০১৭ অতিরিক্ত মুনাফা পেতে চাল মজুদ করেন ২০% মিলার
    সাইদ শাহীন | ০১:০৭:০০ মিনিট,

    ধান থেকে চাল উৎপাদন প্রক্রিয়ায় চালকল পরিচালনার জন্য নির্দিষ্ট পরিমাণ ধান মজুদ রাখতে হয়। চালকলে ধান ও চালের মজুদ কী পরিমাণ ও কতদিন রাখা যাবে, সে বিষয়ে সরকারের সুনির্দিষ্ট নির্দেশনাও রয়েছে। কিন্তু অধিকাংশ ক্ষেত্রে এ নির্দেশনা না মেনে চাল মজুদ করেন মিলাররা। ২০ শতাংশ মিলারই চাল মজুদ করেন উৎপাদন প্রক্রিয়ার প্রয়োজনে নয়, বাড়তি মুনাফার জন্যই।

    দেশে কৃষক পর্যায়ে উৎপাদিত চালের কতটুকু তারা ভোগ করে, নিজস্ব প্রয়োজন মিটিয়ে কতটুকুই বা বিপণন করে এবং মজুদের পরিমাণ কত— এসব জানতে প্রথমবারের মতো মাঠপর্যায়ে একটি গবেষণা পরিচালনা করেছে বাংলাদেশ পরিসংখ্যান ব্যুরো (বিবিএস)। দেশের ৬৪টি জেলার ১২০ মৌজায় গবেষণাটি পরিচালনা করেছে বিবিএস। প্রায় আট হাজার পরিবারের ২০১৬ সালের তথ্য বিশ্লেষণ করা হয়েছে এতে।

    ‘অ্যানালিটিক্যাল রিপোর্ট অন মেথডোলজিস অব দ্য ক্রপ এস্টিমেশন অ্যান্ড ফোরকাস্ট সার্ভে অ্যান্ড প্রাইভেট স্টক অব ফুড গ্রেইন সার্ভে ২০১৬-১৭’ শিরোনামে চলতি বছর গবেষণা প্রতিবেদনটি প্রকাশ করেছে বিবিএস। প্রথমবারের মতো পরিচালিত এ গবেষণায় দেখা গেছে, চালকল মালিকদের এক-পঞ্চমাংশই থাকেন বাড়তি মুনাফার আশায়। ৪৫ শতাংশ মিলার জানিয়েছেন, তারা চালকলের উৎপাদন স্বাভাবিক রাখার জন্য চাল ও ধানের মজুদ করেন। মজুদের বিষয়ে অন্যান্য কারণ দেখিয়েছেন ৩৫ শতাংশ মিলার।

    মজুদক্ষমতা না থাকা ও আর্থিক অসঙ্গতির কারণে কৃষকরা বাধ্য হয়েই তাদের বিপণনযোগ্য ধান মৌসুমের শুরুতেই মিলারদের কাছে বিক্রি করে দেন। সেই ধান স্বল্প সময়ে চালে রূপান্তর করে বাড়তি মুনাফার জন্য অতিরিক্ত মজুদ করেন মিলাররা।

    ২০১১ সালের ৫ মে খাদ্যশস্যের মজুদের পরিমাণ ও মেয়াদ নিয়ে একটি গেজেট প্রকাশ করে খাদ্য ও দুর্যোগ ব্যবস্থাপনা মন্ত্রণালয়। এতে বলা হয়, চালকল পর্যায়ে ১৫ দিনের ছাঁটাই ক্ষমতার পাঁচ গুণ ধান ও দুই গুণ চাল মজুদ রাখা যাবে। এর চেয়ে বেশি মজুদ রাখলে তা হবে বেআইনি।

    মিলারদের অতিরিক্ত মুনাফা করার এ প্রবণতা অনেক সময় চালের বাজারকে অস্থিতিশীল করে তোলে বলে মনে করছেন সংশ্লিষ্টরা। এ বিষয়ে খাদ্য মন্ত্রণালয়ের সাবেক সচিব আবদুল লতিফ মন্ডল বলেন, চাল উৎপাদন থেকে শুরু করে বিপণন প্রক্রিয়ায় জড়িত মধ্যস্বত্বভোগী, বিশেষ করে মিলাররা ভীষণ শক্তিশালী ও পারদর্শী। কেননা বাজার তৈরি ও নিয়ন্ত্রণে কৃষকের কোনো ধরনের সাংগঠনিক সক্ষমতা নেই। আবার সরকারের হাতেও সে দক্ষতা ও হাতিয়ার নেই। এমনকি চালকলগুলোর বিরুদ্ধে সরকারের উচ্চমহল থেকে কারসাজির অভিযোগ করা হলেও কোনো ধরনের শাস্তির মুখোমুখি হতে হয় না তাদের।

    সরকারকে প্রয়োজনমতো চাল সরবরাহ করতে বাধ্য থাকবে, এমন শর্তে চালকল চালু করতে পারেন মিলাররা। কিন্তু এ শর্ত অমান্য করে সংগ্রহ মৌসুমে সরকারকে প্রয়োজনমতো চাল দেন না তারা। এজন্য বাজার ব্যবস্থাপনা উন্নয়নের পাশাপাশি মৌসুমের শুরুতে ধানের দাম নির্ধারণের মাধ্যমে কৃষকদের ন্যায্যমূল্য নিশ্চিত করার ওপর গুরুত্ব দিয়ে থাকেন বাজার বিশ্লেষকরা। তাদের মতে, মৌসুমের শুরুতেই কৃষকরা যাতে ধান মজুদ বা সংরক্ষণ করতে পারেন, সে ব্যবস্থাও করতে হবে। সেই সঙ্গে বাজার তদারকির দায়িত্বে থাকা বিপণন অধিদপ্তরকেও শক্তিশালী করতে হবে। তাহলে দাম নির্ধারণে একপক্ষীয় ভূমিকা কমে আসতে পারে। মিলারদের একচ্ছত্র আধিপত্য না ভাঙলে চালের বাজারে স্থিতিশীলতা ফিরিয়ে আনা অসম্ভব।

    খাদ্য মন্ত্রণালয় ও বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের তথ্য অনুযায়ী, চলতি বছর চুক্তিযোগ্য হাসকিং ও অটো রাইস মিল ছিল ২২ হাজার ৬৫৪টি, যার মধ্যে অটো রাইস মিল ৬৫০ ও সেমি-অটো রাইস মিল প্রায় ২ হাজার ৫০০টি। বাকিগুলো হাসকিং রাইস মিল। তবে চালের বাজারের সিংহভাগই নিয়ন্ত্রণ করছে অটো রাইস মিলগুলো।

    বাংলাদেশ উন্নয়ন গবেষণা প্রতিষ্ঠানের (বিআইডিএস) এক গবেষণায়ও চালের দাম বাড়ানোর ক্ষেত্রে মিলারদের বড় ধরনের ভূমিকা রয়েছে বলে উঠে এসেছে। প্রতি কেজি চালের দাম ৬-১০ টাকা পর্যন্ত বাড়াচ্ছেন অটো রাইস মিলাররা। মিল স্থাপন, চাল প্রক্রিয়াজাত, মজুদ ও উন্নত প্রযুক্তির রক্ষণাবেক্ষণের খরচের কারণেই পণ্যটির দাম বেড়ে যাচ্ছে। মিলারদের অতিমুনাফার প্রবণতাও একে আরো বাড়িয়ে দিচ্ছে।

    মধ্যস্বত্বভোগী ও মিলারদের আধিপত্যের চিত্র উঠে এসেছে এশীয় উন্নয়ন ব্যাংকের (এডিবি) গবেষণায়ও। সংস্থাটির ‘দ্য ট্রান্সফরমিং অব রাইস ভ্যালু চেইন ইন বাংলাদেশ অ্যান্ড ইন্ডিয়া: ইমপ্লিকেশন ফর ফুড সিকিউরিটি’ শীর্ষক গবেষণায় দেখা গেছে, ধান থেকে চাল উৎপাদন এবং তা ভোক্তাপর্যায়ে পৌঁছে পাঁচ ধরনের মধ্যস্বত্বভোগীর হাত ঘুরে। এ মধ্যস্বত্বভোগীদের পকেটেই যাচ্ছে চালের দামের ৪০ শতাংশ।

    এ বিষয়ে বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের সহসভাপতি আবু ইউছুপ বাচ্চু বণিক বার্তাকে বলেন, ধান কেনার পর মাড়াই, বহন, ব্যাংক সুদ, মজুরির খরচ যুক্ত করে দাম নির্ধারণের মাধ্যমে ন্যূনতম মুনাফা করছে মিলাররা। প্রতিটি মিলের পরিচালন সক্ষমতা অনুসারে ৪৫ দিনের মজুদ রাখার বিষয়টি সরকারি আইন দ্বারা স্বীকৃত। সরকারের সে আইন মেনেই দেশের প্রতিটি চালকল পরিচালনা হচ্ছে। আইনের ব্যত্যয় ঘটিয়ে কেউ মুনাফা করলে কর্তৃপক্ষ তার বিরুদ্ধে ব্যবস্থা নেবে। তাছাড়া সমিতির পক্ষ থেকেও ব্যবস্থা গ্রহণের নিয়ম রয়েছে।

    তবে মিল পরিচালনার জন্য পর্যাপ্ত ধানই পাওয়া যাচ্ছে না জানিয়ে তিনি বলেন, একটি মিলের উৎপাদনক্ষমতা ১০০ টন হলে একদিনেই সেই মিলের উৎপাদন সার্কেলে আরো তিন গুণ ধান দিতে হয়। পর্যাপ্ত ধানের অভাবে ৪৫ দিনের মজুদও অনেক মিল রাখতে পারছে না। ফলে অতিরিক্ত মুনাফার কোনো সুযোগই নেই।
   #### ডিসেম্বর ২১, ২০১৭, চালের বাজারে প্রধান নিয়ন্ত্রক মিলাররা
     There is a pretty good graphics of miller and hoarding
    বণিক বার্তা   সাইদ শাহীন | ০০:২৭:০০ মিনিট,
    কৃষক, সরকার ও মিলার— তিনটি পর্যায়েই মূলত দীর্ঘমেয়াদে চাল মজুদ করা হয় দেশে। পাশাপাশি মৌসুমি ও পাইকারি ব্যবসায়ীরাও স্বল্প সময়ের জন্য খাদ্যশস্যটি মজুদ করে থাকেন। তবে অন্য সবাইকে ছাড়িয়ে চাল মজুদে শীর্ষে রয়েছেন মিলাররা। বাংলাদেশ পরিসংখ্যান ব্যুরোর (বিবিএস) এক গবেষণা বলছে, প্রায় ৯৭ লাখ টন মজুদ সক্ষমতা নিয়ে মিল মালিকরাই এখন চালের বাজারে প্রধান নিয়ন্ত্রক।

    দেশে কৃষক পর্যায়ে উৎপাদিত চালের কতটুকু তারা ভোগ করে, নিজস্ব প্রয়োজন মিটিয়ে কতটুকুই বা বিপণন করে ও মজুদের পরিমাণ কত— এসব জানতে প্রথমবারের মতো মাঠপর্যায়ে এ গবেষণা পরিচালনা করেছে বিবিএস। দেশের ৬৪টি জেলার ১২০ মৌজায় গবেষণাটি চালানো হয়েছে। প্রায় আট হাজার পরিবারের ২০১৬ সালের তথ্য বিশ্লেষণ করা হয়েছে এতে।

    ‘অ্যানালিটিক্যাল রিপোর্ট অন মেথডোলজিস অব দ্য ক্রপ এস্টিমেশন অ্যান্ড ফোরকাস্ট সার্ভে অ্যান্ড প্রাইভেট স্টক অব ফুড গ্রেইন সার্ভে ২০১৬-১৭’ শিরোনামে চলতি বছর ওই গবেষণা প্রতিবেদন প্রকাশ করেছে বিবিএস।

    চালকলগুলোকে ক্ষুদ্র, ছোট, মাঝারি থেকে বড়— এ তিন ক্যাটাগরিতে ভাগ করে তাদের সক্ষমতাকে পরিমাপ করা হয়েছে গবেষণায়। এতে দেখা গেছে, ক্ষুদ্র চালকলগুলোর মজুদক্ষমতা ২৮ লাখ ৫৭ হাজার ১৭০ টন, ছোট চালকলগুলোর ৩৭ লাখ ৩৮ হাজার ৫৫১ ও মাঝারি থেকে বড় চালকলগুলোর ধারণক্ষমতা ৩০ লাখ ৭০ হাজার ৬৬৫ টন। এ তিনটি ক্যাটাগরির চালকলে সব মিলিয়ে ৯৬ লাখ ৬৬ হাজার ৩৮৬ টন চাল মজুদ করা সম্ভব। এ সক্ষমতার বিপরীতে ২০১৬-১৭ অর্থবছরে ৩৪ লাখ ১৫ হাজার টন চাল মজুদ করে চালকলগুলো।

    অন্যদিকে খাদ্য মন্ত্রণালয়ের নিয়ন্ত্রণাধীন খাদ্যগুদামে প্রায় ২২ লাখ টন খাদ্যশস্য মজুদ রাখা সম্ভব। এসব গুদামে চালের পাশাপাশি অন্যান্য খাদ্যশস্য ও বীজ রাখা হয়। আর কৃষক পর্যায়ে মোট চাল উৎপাদনের প্রায় ১২ শতাংশ মজুদ রাখা হয়; গত অর্থবছরের উৎপাদন হিসাবে নিলে যার পরিমাণ দাঁড়ায় ৪২ লাখ টন।

    সংশ্লিষ্টরা বলছেন, মজুদ সক্ষমতা যত বাড়বে, চালের বাজারের নিয়ন্ত্রণ ততই মিলারদের হাতে আরো কুক্ষিগত হবে। তাই চালের বাজারে ভারসাম্য আনা জরুরি হয়ে পড়েছে।

    এ বিষয়ে বাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক গবেষণা পরিচালক ড. মোহাম্মদ আসাদুজ্জামান বণিক বার্তাকে বলেন, এরই মধ্যে চালের বাজারের পুরো নিয়ন্ত্রণ মিলাররা নিয়ে নিয়েছেন। এক দশক ধরেই দেশের অটো রাইস মিলগুলোর উৎপাদন ও মজুদক্ষমতা অনেক বেড়েছে। মিলারদের মজুদ সক্ষমতা যত বেড়েছে, ততই চালের বাজার অস্থিতিশীল হয়েছে।

    তিনি বলেন, ধান উৎপাদন প্রক্রিয়ায় কোনো অংশগ্রহণ না থাকলেও চাল উৎপাদন ঠিক রাখতে প্রচুর ধান মজুদ করছে অটো রাইস মিলগুলো। এছাড়া ধান থেকে চাল করার পর অতিরিক্ত মুনাফার আশায় তাও মজুদ রাখছে তারা। ফলে বাজারে দাম ওঠানামা করানোর ক্ষেত্রে এক ধরনের সুযোগ নিচ্ছেন মিল মালিকরা। এ অবস্থায় চালের বাজারে ভারসাম্য আনার জন্য পরিকল্পনা নিতে হবে।

    চালকলে ধান ও চালের মজুদ কী পরিমাণ ও কতদিন রাখা যাবে, সে বিষয়ে সরকারের সুনির্দিষ্ট নির্দেশনা রয়েছে। নির্দেশনা অনুযায়ী, চালকলে ১৫ দিনের উৎপাদন সক্ষমতার পাঁচ গুণ ধান ও দ্বিগুণ চাল মজুদ রাখা যাবে। এর চেয়ে বেশি মজুদ রাখলে তা হবে বেআইনি। কিন্তু অধিকাংশ ক্ষেত্রে এ নির্দেশনা না মেনে চাল মজুদ করেন মিলাররা। এর মধ্য দিয়ে তারা চালের বাজারে একচ্ছত্র নিয়ন্ত্রণ প্রতিষ্ঠা করে।

    এ বিষয়ে বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের সহসভাপতি সহিদুর রহমান পাটোয়ারী (মোহন) বলেন, চালের বাজারে আমরা মোটেও নিয়ন্ত্রক নই। আমরা সরকারের ও কৃষকের সহায়ক হিসেবে কাজ করে যাচ্ছি। আমরা নিজেরা শতভাগ স্বচ্ছতার সঙ্গেই কাজ করছি। আমাদের কোনো মিলে আইনবহির্ভূতভাবে এক চুল পরিমাণ বাড়তি মজুদ পাওয়া যায়নি কিংবা যাবেও না।

    বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের তথ্য অনুযায়ী, দেশে চুক্তিযোগ্য চালকলের সংখ্যা ২২ হাজার ৬৫৪। বিবিএসের গবেষণায় এসব চালকলকে তিন ক্যাটাগরিতে ভাগ করা হয়েছে। তিন ধরনের চালকলের মাধ্যমে প্রতি বছর ২ কোটি ৭৯ লাখ ২৬ হাজার টন চাল উৎপাদন করা হচ্ছে। এ পরিমাণ চাল উৎপাদনে প্রায় ৪ কোটি ৪৬ লাখ টন ধান ভাঙানো হচ্ছে। অর্থাত্ দেশের সিংহভাগ ধান এখন চালকলগুলোতেই ভাঙানো হচ্ছে। ফলে চাল মজুদের বড় অংশই থাকছে এসব চালকলে।
   #### ডিসেম্বর ২১, ২০১৭ লোভের লাগাম টেনে ধরুন
    সম্পাদকীয়
    অতিরিক্ত মুনাফা পেতে চাল মজুদ

    চালকলে ধান ও চালের মজুদ কী পরিমাণ ও কত দিন রাখা যাবে, সে বিষয়ে সরকারের সুনির্দিষ্ট নির্দেশনা অমান্য করে ২০ শতাংশ মিলারই চাল মজুদ করেন উৎপাদন প্রক্রিয়ার প্রয়োজনে নয়, বাড়তি মুনাফার জন্য। বাংলাদেশ পরিসংখ্যান ব্যুরোর এক গবেষণার বরাত দিয়ে গতকাল বণিক বার্তায় প্রকাশিত সংশ্লিষ্ট এক প্রতিবেদনে বলা হয়েছে, চালকল মালিকদের এক-পঞ্চমাংশই থাকে বাড়তি মুনাফার আশায়। এদিকে মজুদ ক্ষমতা না থাকা ও আর্থিক অসঙ্গতির কারণে কৃষকরা বাধ্য হয়েই তাদের বিপণনযোগ্য ধান মৌসুমের শুরুতেই মিলারদের কাছে বিক্রি করে দেন। সেই ধান স্বল্প সময়ে চালে রূপান্তর করে বাড়তি মুনাফার লোভে মজুদ করেন মিলাররা। মিলারদের অতিরিক্ত মুনাফা করার এ প্রবণতা অনেক সময়ই চালের বাজারকে অস্থিতিশীল করে তোলে। চাল উৎপাদন থেকে শুরু করে বিপণন প্রক্রিয়ায় জড়িত মধ্যস্বত্বভোগী, বিশেষ করে মিলাররা ভীষণ শক্তিশালী ও পারদর্শী। কেননা বাজার তৈরি ও নিয়ন্ত্রণে কৃষকের কোনো ধরনের সাংগঠনিক সক্ষমতা নেই। আবার সরকারের হাতেও সে দক্ষতা ও হাতিয়ার নেই। এমনকি চালকলগুলোর বিরুদ্ধে সরকারের উচ্চমহল থেকে কারসাজির অভিযোগ করা হলেও কোনো ধরনের শাস্তির মুখোমুখি হতে হয় না তাদের। সরকারকে প্রয়োজন অনুযায়ী চাল সরবরাহ করতে বাধ্য থাকবে— এমন শর্তে চালকল চালু করলেও মিলাররা। এ শর্ত অমান্য করে সংগ্রহ মৌসুমে সরকারকে প্রয়োজনমতো চাল সরবরাহ করেন না। এজন্য বাজার ব্যবস্থাপনা উন্নয়নের পাশাপাশি মৌসুমের শুরুতে ধানের দাম নির্ধারণের মাধ্যমে কৃষকদের ন্যায্যমূল্য নিশ্চিত করার ওপর বিশেষজ্ঞরা গুরুত্ব দিয়ে থাকলেও সরকার এক্ষেত্রে সফলতার পরিচয় দিতে পারেনি।

    মধ্যস্বত্বভোগী ও মিলারদের আধিপত্যের চিত্র উঠে এসেছে এশীয় উন্নয়ন ব্যাংকের গবেষণায়। এতে বলা হয়েছে, মধ্যস্বত্বভোগীদের পকেটেই যাচ্ছে চালের দামের ৪০ শতাংশ। এমন পরিস্থিতি থেকে উত্তরণে মৌসুমের শুরুতেই কৃষকরা যাতে ধান মজুদ বা সংরক্ষণ করতে পারেন, সে ব্যবস্থাও করতে হবে। সেই সঙ্গে বাজার তদারকির দায়িত্বে থাকা বিপণন অধিদপ্তরকেও শক্তিশালী করতে হবে। তাহলে দাম নির্ধারণে একপক্ষীয় ভূমিকা কমে আসতে পারে। মিলারদের একচ্ছত্র আধিপত্য না ভাঙলে চালের বাজারে স্থিতিশীলতা ফিরিয়ে আনা অসম্ভব। মৌসুমে কৃষকদের কাছ থেকে সরাসরি ধান-চাল কেনার সরকারি উদ্যোগে নানা ধরনের অনিয়ম-অস্ব্বচ্ছতার পাশাপাশি ঘাটতি পূরণে যথাসময়ে আন্তর্জাতিক বাজার থেকে চাল সংগ্রহের উদ্যোগ নেয়া হয়নি বলেই এখন সরকারি গুদামে খাদ্য মজুদ তলানিতে বা মারাত্মক ঝুঁঁকিপূর্ণ অবস্থায় এসে পৌঁছেছে।

    ভাবতেও অবাক লাগে যে, একসময় দেশ খাদ্যে স্বয়ংসম্পূর্ণ ছিল। এ নিয়ে বর্তমান সরকার গর্ব করত। আর এখন খাদ্য সংকটের কবলে দেশ। বিদেশ থেকে চাল আমদানি করতে হচ্ছে। সরকারের হাতে চাল নেই, এ তথ্য মিল মালিক ও আড়তদাররা জেনে গেছেন। সে কারণে তারা একজোট হয়ে ‘সিন্ডিকেট করে’ বাজারে চাল ছাড়ছেন না। এর ফলে দাম বেড়েছে। আবার অনেকের ধারণা, হাওড়াঞ্চলের বোরো ফসল তলিয়ে যাওয়ায় চালের বাজারে এর প্রভাব পড়েছে। চালের দাম অস্বাভাবিক হারে বৃদ্ধির কারণ হিসেবে মিল মালিকদের কারসাজিকেও দায়ী করছেন খুচরা ও পাইকারি ব্যবসায়ীরা। এটা মূলত অসৎ ও অতিমুনাফালোভী ব্যবসায়ীদের কারসাজি। তারা প্রতি বছরই নানা অজুহাতে নিত্যপণ্যের দাম বাড়ান। এবারো এর ব্যত্যয় ঘটেনি। অতিরিক্ত মুনাফার প্রত্যাশায় যেসব মিলার চাল মজুদ করে রেখেছেন, তাদের বিরুদ্ধে সরকারের অভিযান পরিচালনা করা উচিত ছিল। কিন্তু সরকার সেটি যথাযথভাবে না করায় সৎ মিলাররা ক্ষতিগ্রস্ত হয়েছেন। এমন প্রবণতা বন্ধে এখনই পদক্ষেপ নেয়া উচিত। সরকার প্রণীত মজুদবিরোধী আইনের যথাযথ প্রয়োগই পারে পরিস্থিতির উন্নতি ঘটাতে।
   #### ডিসেম্বর ২৩, ২০১৭, আমন সংগ্রহ লক্ষ্যমাত্রা ৩ হাজার ৭০৫ টন
    বণিক বার্তা প্রতিনিধি খুলনা | ১৯:৪৯:০০ মিনিট,
    খুলনায় ৪৪ মিলের চাল কিনবে না সরকার


    খুলনা জেলায় এবার ৩৯ টাকা কেজি দরে ৩ হাজার ৭০৫ টন আমন চাল সংগ্রহের লক্ষ্যমাত্রা নির্ধারণ করা হয়েছে। তবে কালো তালিকাভুক্ত ৪৪টি রাইস মিলের কাছ থেকে কোনো চাল কিনবে না খাদ্য বিভাগ। গত বোরো সংগ্রহ অভিযান মৌসুমে চুক্তি অনুযায়ী চাল সরবরাহ না করায় মিলগুলোকে কালো তালিকাভুক্ত করা হয়।

    সংশ্লিষ্ট সূত্র জানায়, খুলনার দুটি কেন্দ্রীয় খাদ্যগুদামসহ উপজেলা পর্যায়ের গুদামে খাদ্য মজুদের পরিমাণ এখন শূন্যের কোটায়। সরকারি গুদামগুলোয় যথেষ্ট মজুদ না থাকায় গত ঈদুল ফিতরে দুস্থদের চালের পরিবর্তে গম দেয়া হলেও ঈদুল আযহায় কিছু দেয়া হয়নি। বোরো মৌসুমে সংগ্রহ লক্ষ্যমাত্রা নির্ধারণ করা হয় ৮ হাজার ৩৩৮ টন। সংগৃহীত হয় ৩ হাজার ৬১২ টন সিদ্ধ ও ২ হাজার ১৮২ টন আতপ চাল। খাদ্য বিভাগ বারবার অনুরোধ করা সত্ত্বেও মিলগুলো চুক্তির শর্ত অনুযায়ী চাল সরবরাহ না করায় লক্ষ্যপূরণে ব্যর্থ হয় সরকার।

    এ ব্যাপারে খুলনা জেলা রাইস মিল মালিক সমিতির সভাপতি কামাল হোসেন জানান, উত্পাদন খরচের চেয়ে সরকারি মূল্য কম থাকায় চুক্তি অনুযায়ী মিলগুলো চাল জোগান দিতে পারেনি। সরকারের কাছে কেজিপ্রতি মূল্য ২ টাকা বাড়ানোর দাবি করা হয়েছিল। দাবি না মানায় লক্ষ্যমাত্রা পূরণ করা যায়নি।

    খুলনা জেলা খাদ্য কর্মকর্তা এসএম কামাল হোসেন জানান, এবার ৩ হাজার ৭০৫ টন আমন চাল সংগ্রহের লক্ষ্যমাত্রা নির্ধারণ করা হয়েছে। আশা করা হচ্ছে, এবার লক্ষ্যমাত্রা ছাড়িয়ে যাবে। তবে চুক্তি অনুযায়ী চাল সরবরাহ না করায় ৪৪টি রাইস মিলের কাছ থেকে আগামী চার মৌসুম চাল কেনা হবে না। এ সময় সরকারের পক্ষ থেকে প্রাপ্য সুযোগসুবিধাও স্থগিত থাকবে।
   #### ২৪ ডিসেম্বর ২০১৭, চালের দামে গরিব হলো আরও ৫ লাখ মানুষ
    প্রথম আলো
    সানেমের পর্যালোচনা
    নিজস্ব প্রতিবেদক

    শুধু চালের মূল্যবৃদ্ধির কারণেই গত কয়েক মাসে ৫ লাখ ২০ হাজার মানুষ গরিব হয়ে গেছে। আগে তাঁরা দারিদ্র্যসীমার ওপরে ছিল, এখন দারিদ্র্যসীমার নিচে নেমে গেছেন। বন্যার পাশাপাশি সময়মতো আমদানি না হওয়ার এবং সরবরাহ ব্যবস্থায় সমস্যার কারণে গত কয়েক মাসে হঠাৎ করে চালের দাম গড়ে ৩০ শতাংশ বৃদ্ধি পায়। এতে বিপুলসংখ্যক মানুষ দারিদ্র্যসীমার নিচে নেমে গেছে। এর ফলে দশমিক ৩২ শতাংশ দারিদ্র্য বেড়েছে।

    গতকাল শনিবার বেসরকারি গবেষণাপ্রতিষ্ঠান সাউথ এশিয়ান নেটওয়ার্ক অন ইকোনমিক মডেলিং বা সানেমের বাংলাদেশের অর্থনীতির ত্রৈমাসিক পর্যালোচনায় এসব তথ্য দেওয়া হয়েছে। বাংলাদেশ পরিসংখ্যান ব্যুরোর (বিবিএস) হিসাবে, ২০১৬ সালে দারিদ্র্যের হার ছিল ২৪ দশমিক ৩ শতাংশ।
    প্রতিবেদনটি প্রকাশ উপলক্ষে রাজধানীর ব্র্যাক সেন্টারে সংবাদ সম্মেলনের আয়োজন করে সানেম। এতে বক্তব্য দেন সানেমের নির্বাহী পরিচালক সেলিম রায়হান। এ সময় সানেমের অন্য গবেষকেরা উপস্থিত ছিলেন। সানেম বলছে, ২১ ডিসেম্বরের হিসাবে চিকন চালের দাম ৫৮ থেকে ৬৮ টাকা, মাঝারি মানের চাল ৪৮ থেকে ৫৬ টাকা ও মোটা চালের দাম ৪৪ থেকে ৪৬ টাকা।
    এই বিষয়ে জানতে চাইলে পরিকল্পনা কমিশনের সাধারণ অর্থনীতি বিভাগের (জিইডি) সদস্য শামসুল আলম প্রথম আলোকে বলেন, এটা সত্যি, চালের দাম বাড়লে গরিব মানুষের কষ্ট বাড়ে, অনেকেই দারিদ্র্যসীমার নিচে চলে যায়। কেননা দারিদ্র্যসীমার একটু ওপরে থাকা মানুষ খাবার কিনতে যত টাকা খরচ করেন, এর ৮০ শতাংশই চাল কেনায় খরচ করতে হয়। তাত্ত্বিক দিক থেকে সানেমের প্রতিবেদন হয়তো ঠিকই আছে। দেখতে হবে, ৩ কোটি ৮০ লাখ গরিব লোকের মধ্যে সোয়া ৫ লাখ তেমন উল্লেখযোগ্য নয়। চালের দাম কমে গেলে তারা আবার দারিদ্র্যসীমার ওপরে উঠে যাবে। এটা তেমন উদ্বেগজনক নয়। তিনি বলেন, সরকার সামাজিক নিরাপত্তা কর্মসূচি নিয়েছে। ১০ টাকায় ১ কেজি চাল কেনার সুযোগ, কম মূল্যে খোলাবাজারে চাল বিক্রিসহ নানা উদ্যোগ আছে।
    সংবাদ সম্মেলনে সেলিম রায়হান বলেন, আমদানি করার পরও চালের দাম বেড়েছে। এটা বেশ উদ্বেগজনক। বন্যার কারণে চালের উৎপাদন কম হয়। তাই চালের মূল্য বৃদ্ধি পাওয়ার সঙ্গে সঙ্গে গরিব মানুষ আয় বাড়িয়ে তা সমন্বয় করার সময় পায়নি। এতে তারা দারিদ্র্যসীমার নিচে নেমে যায়। চালের মূল্যবৃদ্ধির কারণ হিসেবে তিনি আরও বলেন, সময়মতো চাল আমদানি করা যায়নি। চট্টগ্রাম বন্দরে চাল আসার পর খালাস করে বাজার পর্যন্ত যেতে অনেক সময় লেগেছে। পুরো সরবরাহ ব্যবস্থায় সমস্যা ছিল। এতে চালের দাম আরও বেড়েছে।
    সানেম আশঙ্কা করে বলেছে, আন্তর্জাতিক বাজারে চালের দাম বাড়ছে। এতে সামনের দিনগুলোতে আমদানি ব্যয় বাড়তে পারে। চলতি অর্থবছরের জুলাই-সেপ্টেম্বর-এই তিন মাসে ২ হাজার ৯১২ কোটি টাকার চাল আমদানি করা হয়েছে। গতবার একই সময়ে মাত্র ৩৫ কোটি টাকার চাল আমদানি করা হয়েছিল। এই অর্থবছরের প্রথম তিন মাসে যত টাকার চাল আমদানি করা হয়েছে, তা গত পুরো অর্থবছরের চালের আমদানি ব্যয়ের প্রায় ৫ গুণ।
    এদিকে গতকাল বিকেলে কারওয়ান বাজারে গিয়ে দেখা গেছে, নাজিরশাইল চাল কেজিপ্রতি বিক্রি হচ্ছে ৬৩ থেকে ৬৮ টাকা। আর মিনিকেটের দাম ৫২ থেকে ৫৮ টাকা। ৪৪ টাকার কমে মোটা চাল পাওয়া যাচ্ছে না। সর্বশেষ গত দুই সপ্তাহের ব্যবধানে সব ধরনের চালে কেজিপ্রতি ২-৩ টাকা বেড়েছে।
    সংবাদ সম্মেলনে ব্যাংক খাত নিয়ে সানেম বলছে, ব্যাংক খাতের কেলেঙ্কারি ও খেলাপি ঋণ বেড়ে যাওয়া বেশ উদ্বেগজনক। মূলত দুর্বল তদারকি ব্যবস্থা ও রাজনৈতিক পৃষ্ঠপোষকতার কারণে এটা হয়েছে। সানেম মনে করে, ব্যাংকের পরিচালনা পর্ষদে একই পরিবারের চারজন সদস্যকে টানা ৯ বছর ধরে সদস্য থাকার নীতি অনুমোদন দেওয়ায় তা ব্যাংকিং খাতকে আরও ভঙ্গুর করে তুলতে পারে। বর্তমান অবস্থা থেকে উত্তরণের জন্য রাজনৈতিক সদিচ্ছা, যথাযথ নিয়ন্ত্রণ ব্যবস্থা, বাংলাদেশ ব্যাংকের ক্ষমতায়ন এবং আর্থিক খাতের অপরাধের দ্রুত বিচার করা প্রয়োজন।
    ২০১৮ সালে অর্থনীতির জন্য পাঁচটি চ্যালেঞ্জ আছে বলে মনে করে সানেম। এগুলো হলো, জাতীয় নির্বাচন সামনে রেখে তৈরি হওয়া রাজনৈতিক অনিশ্চয়তায় বেসরকারি বিনিয়োগে আরও শ্লথগতি; ক্রমবর্ধমান খাদ্য মূল্যস্ফীতি; টেকসই উন্নয়ন লক্ষ্য (এসডিজি) অর্জনে এগিয়ে যাওয়া, রপ্তানি ও রেমিট্যান্স বৃদ্ধির চ্যালেঞ্জ এবং ব্যাংক খাত পরিচালনায় অনিয়মের প্রতিকার।
    © স্বত্ব প্রথম আলো ১৯৯৮ - ২০১৭
    সম্পাদক ও প্রকাশক: মতিউর রহমান
   #### ডিসেম্বর ২৫, ২০১৭ অতিরিক্ত ১৩ লাখ টন চাল আমদানি করবে ফিলিপাইন
      বণিক বার্তা ডেস্ক | ১৯:৪১:০০ মিনিট,
      চাল উৎপাদনকারী দেশগুলোর তালিকায় ফিলিপাইনের অবস্থান বিশ্বে অষ্টম। তবে অভ্যন্তরীণ চাহিদা পূরণে দেশটি প্রতি বছর আন্তর্জাতিক বাজার থেকে বিপুল পরিমাণ চাল আমদানি করে। খাদ্যপণ্যটির আমদানিকারকদের তালিকায় দেশটি পঞ্চম অবস্থানে রয়েছে। ২০১৮ সালে অভ্যন্তরীণ চাহিদা পূরণে প্রাক্কলনের তুলনায় অতিরিক্ত ১৩ লাখ টন চাল আমদানি করতে হবে বলে পূর্বাভাস দিয়েছে মার্কিন কৃষি বিভাগের (ইউএসডিএ) ম্যানিলা ব্যুরো। মূলত অভ্যন্তরীণ চাহিদার তুলনায় উৎপাদন কম হওয়ার জেরে এ সময় দেশটিতে চাল আমদানি বাড়বে বলে মনে করা হচ্ছে। খবর ফিলিপাইন স্টার।

      চলতি বছরের মাঝামাঝি সময়ে দেয়া পূর্বাভাস অনুযায়ী, ২০১৮ সালে ফিলিপাইনে সবমিলে ১৭ লাখ টন চাল আমদানির প্রাক্কলন করেছিল ইউএসডিএ। সর্বশেষ পূর্বাভাসে খাদ্যপণ্যটির আমদানি ৩০ লাখ টন হতে পারে বলে প্রাক্কলন করেছে প্রতিষ্ঠানটি, যা আগের প্রাক্কলনের তুলনায় ১৩ লাখ টন বেশি। এর আগে ২০১৬ সালে দেশটি মোট আট লাখ টন চাল আমদানি করে। সেই হিসাবে আগামী বছর দেশটিতে চাল আমদানি ২০১৬ সালের তুলনায় ৩৮ শতাংশ বাড়তে পারে বলে ইউএসডিএর প্রতিবেদনে উল্লেখ করা হয়েছে।

      এদিকে ফিলিপাইন স্ট্যাটিস্টিকস অথোরিটির (পিএসএ) তথ্য অনুযায়ী, ২০১৬ সালে দেশটি চাল আমদানি বাবদ ২৭ কোটি ৮৮ লাখ ৭০ হাজার ডলার ব্যয় করেছিল, যা আগের বছরের তুলনায় ৫৪ দশমিক ৭১ শতাংশ কম। ফলে এ সময় দেশটিতে চালের আমদানি নির্ভরশীলতা অনুপাত (আইডিআর) আগের বছরের তুলনায় ৪ দশমিক ৯৯ শতাংশ কমে যায়। ২০১৫ সালে দেশটিতে চালের আইডিআর ছিল ১১ দশমিক শূন্য ৭ শতাংশ। সবমিলে ২০১৬ সালে ফিলিপাইনের চালের বাজার একটি স্বনির্ভর বছর পার করেছে। এবারের মৌসুমে দেশটির চাল উৎপাদনকারী অঞ্চলগুলোয় বৈরী আবহাওয়ার জেরে খাদ্যপণ্যটির উৎপাদন কমে গিয়ে আমদানি নির্ভরতা ফের বাড়বে বলে মনে করছেন বাজার বিশ্লেষকরা।
   ### ৩০ ডিসেম্বর ২০১৭, চালে চাপ সংসারে
      নিজস্ব প্রতিবেদক

      ২০১৭ সালকে চালের বছর বলা যায়। মোটা দাগে কয়েক বছর ধরে স্থিতিশীল চালের বাজার এবার যেন জেগে ওঠে। ৩৫ টাকা কেজির মোটা চাল ওঠে ৫০ টাকার ওপরে। আর জনপ্রিয় সরু চাল বিক্রি হয় কেজিপ্রতি ৬৫ টাকার বেশি দামে।

      চাল ছাড়া এ বছর নজির গড়েছে পেঁয়াজ। বাজারে পণ্যটির দাম কেজিপ্রতি ১৪০ টাকায় উঠেছে, যা এযাবৎকালের মধ্যে সর্বোচ্চ। এবার বর্ষাজুড়ে ক্রেতাদের ভুগিয়েছে সবজির দাম। অবশ্য বছর শেষে আলু ও ডিমের দামে বেশ স্বস্তি দেখা যায়, যা আবার চাষিদের জন্য দুঃসংবাদ হিসেবে দেখা দেয়।
      মূল্যস্ফীতিতে চালের গুরুত্ব সবচেয়ে বেশি। ফলে এ বছর মূল্যস্ফীতিতে যে বাড়তি প্রবণতা ছিল, তাতে বড় ভূমিকা চালের। সর্বশেষ হিসাবে অক্টোবর মাসে মাসওয়ারি ভিত্তিতে খাদ্য মূল্যস্ফীতি দাঁড়ায় ৭ দশমিক ৬২ শতাংশ।
      চালের দাম নিয়ে সংকট শুরু হয় গত বোরো মৌসুমে হাওরে ফসল নষ্ট হওয়ার পর। সব মিলিয়ে চালের উৎপাদন কমে যায় প্রায় নয় লাখ টন। কিন্তু বাজারে দাম বেশ বেড়ে যায়। সরকারের গুদামেও খাদ্য মজুত তলানিতে নামে।
      কৃষি বিপণন অধিদপ্তরের হিসাবে, ২০১৬ সালের জুলাই মাসে দেশে মোটা চালের গড় দাম ছিল কেজিপ্রতি ২৬ টাকা ৪৫ পয়সা, যা গত জুনে ৪১ টাকা ৮০ পয়সায় ওঠে। অবশ্য সেপ্টেম্বর মাসে মোটা চালের কেজি ৫০ টাকায় উঠেছিল। আশা ছিল নতুন আমন ধান আসার পর দাম কমবে। কিন্তু আমন ওঠার পর মোটা চালের কেজিপ্রতি দর আরও ৩-৪ টাকা বেড়েছে।
      চালের দাম দেশের নিম্ন আয়ের মানুষের ওপর নেতিবাচক প্রভাব ফেলেছে। ঢাকার মিরপুর ১১ নম্বর সেকশনের ফুটপাতে পোশাক বিক্রি করেন শামসুর রহমান মণ্ডল। জানতে চাইলে তিনি বলেন, তাঁর এখন ৬০ টাকা কেজিতে চাল কিনতে হয়। চালের দাম বেড়ে যাওয়ায় তাঁর দোকানে ক্রেতাও কমেছে।
      এ বছর পুরো বর্ষায় বেশির ভাগ সবজির দাম ছিল কেজিপ্রতি ৬০ টাকার ওপরে। ফলে সাধারণ মানুষের ভরসা ছিল আলু। কিন্তু ৮০ লাখ চাহিদার বিপরীতে ১ কোটি ২ লাখ টন উৎপাদিত হওয়ায় মৌসুম শেষে আলু গরুকেও খাওয়াতে হয়েছে।
      © স্বত্ব প্রথম আলো ১৯৯৮ - ২০১৮
   ### ০১ জানুয়ারি ২০১৮, দাম নিয়ন্ত্রণে যেসব পদক্ষেপ প্রয়োজন
      শাকিলা হক

      ‘ভাই, পেঁয়াজ কত?’

      ‘নতুন পেঁয়াজ ৯০।’
      ‘এখনো ৯০, এ বছর আর কমলই না দাম!’

      হতাশা দেখা গেল ক্রেতার চেহারায়। রাজধানীর কারওয়ান বাজারে পেঁয়াজের বাজারে গতকাল বছরের শেষ দিন ক্রেতা-বিক্রেতার এ কথোপকথন কানে এল।

      রাহাত আলী নামের ওই ক্রেতার বললেন, ‘নাজিরশাইল চাল কিনলাম ৭০ টাকা কেজি দরে। পেঁয়াজ এখনো ৯০। ভাত আর পেঁয়াজ খাওয়া ছেড়ে দেওয়া গেলেই মনে হয় বাঁচতাম। সাতজনের সংসার। এই বাজারে চলে না। বছর শেষ হতে চলল, কিন্তু চাল, পেঁয়াজের দাম কমে না।’

      শেষ হয়েছে আরেকটি বছর। অর্থনীতির বিভিন্ন সূচকে উন্নতির ধারা বজায় ছিল বিদায়ী বছরটিতে। এই সাফল্য পুরোটা উপভোগ সম্ভব হয়নি লাগামহীন চালের বাজারের কারণে। পণ্যবাজারে শুধু চাল নয়, সবজি, মাছ, মাংস, পেঁয়াজ ও মসলার দামও বছরজুড়ে দফায় দফায় বেড়েছে। নতুন বছরে বাজার নিয়ন্ত্রণ করতে তাই শুরু থেকেই পদক্ষেপ নেওয়ার পরামর্শ দিয়েছেন অর্থনীতিবিদেরা।

      বেসরকারি গবেষণা প্রতিষ্ঠান পলিসি রিসার্চ ইনস্টিটিউটের (পিআরআই) নির্বাহী পরিচালক আহসান এইচ মনসুর প্রথম আলোকে বলেন, বিদায়ী বছরে আগাম বন্যার কারণে ফসলের মারাত্মক ক্ষতি হয়েছিল। এই আগাম বন্যা কিন্তু প্রতিরোধ করা সম্ভব ছিল। হাওর অঞ্চলে যদি শক্ত ও দৃঢ় বাঁধ নির্মাণ সম্ভব হতো, তাহলে এই বন্যা প্রতিরোধ করা সম্ভব হতো। সমস্যা মোকাবিলায় আগামী দুই-তিন মাসের মধ্যে হাওর অঞ্চলে বাঁধ ঠিক করা জরুরি। না হলে আবারও বন্যার আশঙ্কা রয়েছে। এ ছাড়া বোরোর মৌসুম শুরু হবে। এই মৌসুমে কৃষক যেন প্রয়োজনীয় বিদ্যুৎ ও সার পান, তা পুরোপুরি নিশ্চিত করতে হবে। ভালো ফসল হলে দাম কমে আসবে।

      বিদায়ী বছরে বাজার পর্যবেক্ষণে চরম অব্যবস্থাপনা ছিল বলে মনে করেন আহসান এইচ মনসুর। তিনি বলেন, ‘মনিটরিং হয়নি। সরকারকে দায়িত্বশীলতার পরিচয় দিতে হবে। বাজারব্যবস্থায় জবাবদিহি করতে হবে। শুধু দেশীয়ভাবে কেনাকাটা নয়, আমদানির ক্ষেত্রেও নজর দেওয়া প্রয়োজন। এ ছাড়া আমাদের মজুত সব সময় ১৫ লাখ টনে রাখতে হবে।’

      বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) গবেষণা পরিচালক খন্দকার গোলাম মোয়াজ্জেমও মনে করেন, সরকারের বাজার মনিটরিংয়ের বিষয়টি এ বছর আগের মতো হয়নি। সরকারের এ ক্ষেত্রে ভূমিকাটা কম ছিল। তিনি বলেন, চাল ও পেঁয়াজের দাম বিদায়ী বছরে বাড়ার অন্যতম কারণ প্রাকৃতিক দুর্যোগ। বন্যার কারণে প্রথমে বোরো ধান, পরে আমন ধান ক্ষতিগ্রস্ত হয়। এরপর পেঁয়াজের বাজারও দুর্যোগে পড়ে। তবে পেঁয়াজের ক্ষেত্রে আমদানির একটা বিষয় ছিল। কিন্তু এবার ভারতেও প্রাকৃতিক দুর্যোগের কারণে পেঁয়াজের দাম বেশি ছিল।

      গোলাম মোয়াজ্জেম বলেন, নিত্যপণ্যের বাজারে এবার মূল্য স্থিতিশীল রাখতে বড় দুর্বলতা ছিল কতিপয় বড় ব্যবসায়িক গ্রুপের বাজারে নিয়ন্ত্রণ নেওয়ার মতো জোগান কাঠামো তৈরি হয়েছে। তারা তাদের প্রভাব বাজারে বিভিন্নভাবে ব্যবহার করেছে। সরবরাহজনিত কৃত্রিম একটি ঘাটতি তৈরি হয়। এ ক্ষেত্রে সমস্যা যা হয়েছে, বাজারে মনিটরিং আগের মতো নেই। নতুন বছরে সরকারকে দেখতে হবে, বড় গ্রুপগুলো বাজারে প্রতিযোগিতামূলক সরবরাহ করছে কি না। আইনের আওতায় এতে সরকারকে মনিটরিং করতে হবে। বেসরকারি খাতের রোল কতটা প্রতিযোগিতামূলক হচ্ছে, তা সরকারের দেখার একটা রোল আছে।

      বছরের শুরুতে চালের দাম ছিল প্রতি কেজি ৪০ টাকা, মে মাসে তা ৫০ টাকায় উঠল। সরকারের নানা উদ্যোগের ফলে নভেম্বরে তা কমে ৪২ টাকায় নেমে এসেছিল। কিন্তু ডিসেম্বরে আবার দাম বেড়েছে চালের। এপ্রিলে হাওরে বন্যায় ফসলের ক্ষতির পর থেকে বাড়তে শুরু করে চালের দাম। সে সময় সরকারের গুদামগুলোয় চালের মজুত দুই লাখ টনেরও নিচে নেমে আসে। সে সুযোগে ব্যবসায়ীরা কারসাজি করে চালের দাম বাড়িয়ে দেন। মে মাসে ছয় বছর পর অবশেষে চাল আমদানির সিদ্ধান্ত নেয় খাদ্য মন্ত্রণালয়। প্রাথমিকভাবে এক লাখ টন চাল আমদানির পরিকল্পনা নেয় তারা। এরপর সারা দেশে বন্যায় ফসলের ব্যাপক ক্ষতি হলে আরেক দফা বাড়ে চালের দাম। দুই দফায় শুল্ক কমিয়েও চালের মূল্যবৃদ্ধির লাগাম টেনে ধরতে পারেনি সরকার।

      পেঁয়াজের ক্ষেত্রে বছরের প্রথম ছয় মাস ভালো কাটলেও জুনে লাগাম ছুটে দামের। জুলাইয়ে কেজিতে ২০ থেকে ২৫ টাকা বেড়ে বিক্রি শুরু হয় ৫০ টাকায়। এরপর আমদানি বাড়লে কমলেও অক্টোবরে পেঁয়াজ রপ্তানিতে ভারত কয়েক দফা এলসি মূল্য বাড়ালে প্রথমবারের মতো ১০০ টাকা কেজি হয়ে পেঁয়াজের। ডিসেম্বরে ১২০ টাকায় ওঠে প্রতি কেজি পেঁয়াজের দাম। বলা হচ্ছিল, বাজারে নতুন পেঁয়াজ উঠলে কমে আসবে দাম। তবে নতুন পেঁয়াজ উঠলেও দাম সেই বছর শেষেই ১০০-এর ঘরেই থাকল।

      টিসিবির সর্বশেষ তথ্য অনুযায়ী, রাজধানীর বাজারে কেজিপ্রতি দেশি নতুন পেঁয়াজ ৮০ থেকে ১০০ টাকা ও আমদানি করা পেঁয়াজ বিক্রি হচ্ছে ৬০ থেকে ৭৫ টাকায়। ঠিক এক বছর আগের চেয়ে যা ১৬১ ও ২০০ শতাংশ বেশি। চালের খুচরা বাজারের তথ্য অনুযায়ী কেজিপ্রতি মোটা চালের দাম এখন ৪৪ থেকে ৪৬ টাকা। মাঝারি মানের চাল ৪৮ থেকে ৫৬ টাকা। আর ভালো মানের চালের দাম গিয়ে ৫৮ থেকে ৬৮ টাকায়। এর মধ্যে কেজিপ্রতি নাজিরশাইল চাল বিক্রি হচ্ছে ৬৮ থেকে ৭০ টাকায় টাকায়। মিনিকেট বিক্রি হচ্ছে ৬৮ টাকায়।

      ২০১৭-১৮ অর্থবছরের বাজেটে বার্ষিক গড় মূল্যস্ফীতির হার ৫ দশমিক ৫ শতাংশে রাখার লক্ষ্য ধরেছে সরকার। বিদায়ী বছরের শেষ দিকে এসে তা বেড়ে ৬ শতাংশ অতিক্রম করেছে। অক্টোবরে মাসওয়ারি ভিত্তিতে মূল্যস্ফীতি হয় ৬ দশমিক শূন্য ৪ শতাংশ। আর ১২ মাসের গড় হিসাবে এই হার ছিল ৫ দশমিক ৫৯ শতাংশ। মূলত খাদ্যপণ্যের দাম বৃদ্ধির কারণেই মূল্যস্ফীতি বেড়েছে।

      তবে মূল্যস্ফীতির লক্ষ্য চলতি অর্থবছরে অর্জন সম্ভব নাও হতে পারে বলে মনে করেন বাংলাদেশ উন্নয়ন গবেষণা প্রতিষ্ঠানের (বিআইডিএস) জ্যেষ্ঠ গবেষক নাজনীন আহমেদ। তিনি বলেন, ‘আমাদের দেশে মূল্যস্ফীতি যেসব পণ্যের দামের ওপর ভিত্তি করে নির্ণয় হয়, তাতে এখন বড় চ্যালেঞ্জ হয়ে দাঁড়িয়েছে চালের বাজারের নিয়ন্ত্রণ। মূল্যস্ফীতির লক্ষ্যমাত্রা অর্জনের সম্ভাবনা নেই। এমনিতেই ভোটের বছর। একটু ঊর্ধ্বমুখী থাকে বাজার। বিদায়ী বছরের অভিজ্ঞতার আলোকে চাল আমদানির ক্ষেত্রে সরকারের মুনশিয়ানা ভাবটা কমাতে হবে। এখন থেকে নতুন বছরের মজুত দেখে আমদানির পরিকল্পনা নিতে হবে। আমদানির বিষয়টি এখন থেকেই বিবেচনায় নিতে হবে এবং খোলা বাজারে চাল ও নিত্যপণ্য বিক্রির বিস্তার বাড়াতে হবে। সারা দেশে এই কার্যক্রম পালনে টিসিবিকে বড় ভূমিকা নিতে হবে।’

      বাজারে দাম নিয়ন্ত্রণে খাদ্য মন্ত্রণালয়কে আরও সদয় হবে হবে—এমন মন্তব্য করে নাজনীন আহমেদ বলেন, দয়া করে খাদ্য মন্ত্রণালয় মানুষের প্রতি একটু সদয় হয়। খাদ্য মন্ত্রণালয় একটি সংবেদনশীল মন্ত্রণালয়। তাদের সামান্য ভুল মানুষের জন্য দুর্ভোগ বয়ে আনে। এ জন্য তাদের সদয় হতে হবে।
      © স্বত্ব প্রথম আলো ১৯৯৮ - ২০১৮
   ### ০৩ জানুয়ারি ২০১৮, চালের দাম বাড়লেও মূল্যস্ফীতি কমেছে!
      নিজস্ব প্রতিবেদক

      চালের ছবিটি প্রতীকী।চালের ছবিটি প্রতীকী।তিন মাস ধরেই চালের বাজার চড়া। ৪৫ টাকার নিচে ১ কেজি মোটা চাল মেলেনি। নাজিরশাইল, মিনিকেটের মতো সরু চালের কেজি ৬০ টাকার ওপরে। এক বছর আগে এসব চালের দাম কেজিতে ১০ থেকে ১৫ টাকা কম ছিল।

      এদিকে গরিব মানুষকে তাঁদের আয়ের সিংহভাগ খরচ করতে হচ্ছে চাল কিনতে। তাতে সংসার চালাতে গিয়ে কমাতে হচ্ছে অন্য খাতের খরচ।

      কিন্তু সরকারের গত তিন মাসের মূল্যস্ফীতির হিসাবে চালের বাজারের ‘গরম’ চিত্র যেন উধাও। অক্টোবর মাসের পরে পরপর দুই মাস সার্বিক মূল্যস্ফীতি কমেছে। খাদ্য মূল্যস্ফীতিও কমেছে।

      গতকাল মঙ্গলবার প্রকাশিত বাংলাদেশ পরিসংখ্যান ব্যুরোর (বিবিএস) সর্বশেষ হিসাবে দেখা গেছে, গত ডিসেম্বর মাসে সার্বিক মূল্যস্ফীতি দাঁড়িয়েছে ৫ দশমিক ৮৩ শতাংশ, আগের মাসে যা ছিল ৫ দশমিক ৯১ শতাংশ এবং অক্টোবর মাসে ছিল ৬ দশমিক ০৪ শতাংশ। এ হিসাব থেকে দেখা যাচ্ছে, তিন মাস ধরে ধারাবাহিকভাবেই মূল্যস্ফীতি কমেছে।

      অন্যদিকে গত অক্টোবর মাসে খাদ্য মূল্যস্ফীতি ছিল ৭ দশমিক ৬২ শতাংশ। পরের মাসে তা কমে দাঁড়ায় ৭ দশমিক ০৯ শতাংশে এবং সর্বশেষ ডিসেম্বরে সামান্য বেড়ে হয়েছে ৭ দশমিক ১৩ শতাংশ।

      গতকাল জাতীয় অর্থনৈতিক পরিষদের নির্বাহী কমিটির (একনেক) সভা শেষে পরিকল্পনামন্ত্রী আ হ ম মুস্তফা কামাল সাংবাদিকদের মূল্যস্ফীতির হালনাগাদ তথ্য দেন। চাল, পেঁয়াজের দাম অনেক বেড়েছে, তা মূল্যস্ফীতিতে প্রভাব ফেলছে কি না, জানতে চাইলে পরিকল্পনামন্ত্রী বলেন, মূল্যস্ফীতিতে এসব পণ্যের অবদান কত, তা দেখতে হবে। তবে সেই পরিমাণ মূল্যস্ফীতি বেড়েছে। সরকারি তথ্য-উপাত্তে তা প্রকাশ পেয়েছে।

      বাংলাদেশে পয়েন্ট টু পয়েন্ট ভিত্তিতে মূল্যস্ফীতির হিসাব করা হয়। যেমন গত ডিসেম্বর মাসের সঙ্গে আগের বছরের ডিসেম্বর মাসের হিসাব করা হয়। মূল্যস্ফীতি গণনায় চালের দাম বড় ভূমিকা পালন করে। বিবিএসের হিসাবে, মূল্যস্ফীতি গণনায় গ্রাম এলাকায় খাদ্যপণ্যের অবদান ৬৩ শতাংশ। আর শহর এলাকায় ৪৯ শতাংশ। বিবিএস আরও বলছে, একজন লোকের মোট খরচের মধ্যে শুধু চালের মতো একটি পণ্য কিনতেই ২০ শতাংশ খরচ করতে হয়। সীমিত আয়ের মানুষের খরচের বড় অংশই খরচ হয় চাল কেনায়।

      কিন্তু ২০১৬ সালের অক্টোবর-ডিসেম্বর সময়ের চেয়ে এবার একই সময়ে সাধারণ মানুষকে ১০ থেকে ১৫ টাকা বেশি দামে চাল কিনতে হয়েছে। বিবিএসের হালনাগাদ তথ্যে চালের দাম এত বেড়ে যাওয়ার প্রভাব যেন মূল্যস্ফীতিতে নেই।

      বেসরকারি গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিং বা সানেমের এক প্রতিবেদনে বলা হয়েছে, গত কয়েক মাসে চালের দাম প্রায় ৩০ শতাংশের মতো বেড়েছে। এতে ৫ লাখ ২০ হাজার মানুষ দারিদ্র্যসীমার নিচে গেছে।

      বিবিএস আরও বলছে, গত ডিসেম্বরে শহরের চেয়ে গ্রামের মানুষের ওপর মূল্যস্ফীতির চাপ বেশি ছিল। তখন শহরে সার্বিক মূল্যস্ফীতি ছিল ৫ দশমিক ৮২, আর গ্রামে ছিল ৫ দশমিক ৮৪ শতাংশ।

      এদিকে বিদায়ী অর্থবছরের মূল্যস্ফীতির মাসওয়ারি পর্যবেক্ষণে দেখা গেছে, জুলাই ও অক্টোবর মাসে ৬ শতাংশের বেশি মূল্যস্ফীতি হয়েছে। বাকি ১০ মাস মূল্যস্ফীতি ৫ শতাংশের মধ্যেই ছিল।
      © স্বত্ব প্রথম আলো ১৯৯৮ - ২০১৮
   ### ০৩ জানুয়ারি ২০১৮, জীবনযাত্রার ব্যয় বেড়েছে ৮ দশমিক ৪৪ শতাংশ
      নিজস্ব প্রতিবেদক

      ক্যাবের পর্যবেক্ষণে ২০১৭ সাল: ২০১৭ সালে ঢাকায় জীবনযাত্রার ব্যয় বেড়েছে ৮ দশমিক ৪৪ শতাংশ। ছবি: প্রথম আলো।ক্যাবের পর্যবেক্ষণে ২০১৭ সাল: ২০১৭ সালে ঢাকায় জীবনযাত্রার ব্যয় বেড়েছে ৮ দশমিক ৪৪ শতাংশ। ছবি: প্রথম আলো।সদ্য বিদায়ী ২০১৭ সালে আগের বছরের তুলনায় সব ধরনের চালের গড় মূল্য বৃদ্ধি পেয়েছে ২০ দশমিক ৪০ শতাংশ। তুলনামূলকভাবে মোটা চালের দাম সরু চালের চেয়ে বেশি বেড়েছে। সব মিলিয়ে ২০১৭ সালে ঢাকায় জীবনযাত্রার ব্যয় বেড়েছে ৮ দশমিক ৪৪ শতাংশ এবং পণ্য ও সেবার মূল্য বৃদ্ধি পেয়েছে ৭ দশমিক ১৭ শতাংশ। বৃদ্ধির এই হার আগের বছরের চেয়ে বেশি।

      আজ মঙ্গলবার কনজ্যুমারস অ্যাসোসিয়েশন অব বাংলাদেশের (ক্যাব) দ্রব্যমূল্য ও জীবনযাত্রার ব্যয়বিষয়ক বার্ষিক প্রতিবেদনে এসব তথ্য উঠে এসেছে। ঢাকা রিপোর্টার্স ইউনিটিতে সংবাদ সম্মেলনে জীবনযাত্রার ব্যয়ের এই হিসাব প্রকাশ করা হয়। রাজধানীর ১৫টি খুচরা বাজার ও বিভিন্ন সেবার মধ্য থেকে ১১৪টি খাদ্যপণ্য, ২২টি নিত্যব্যবহার্য সামগ্রী ও ১৪টি সেবার তথ্য পর্যালোচনা করে ক্যাব এই হিসাব করেছে। এই হিসাব শিক্ষা, চিকিৎসা ও প্রকৃত যাতায়াত ব্যয়বহির্ভূত।

      ২০১৬ সালে জীবযাত্রার ব্যয় বৃদ্ধির হার ছিল ৬ দশমিক ৪৭ শতাংশ ও পণ্য ও সেবার মূল্য বৃদ্ধি পায় ৫ দশমিক ৮১ শতাংশ।

      অনুষ্ঠানে ক্যাবের সভাপতি গোলাম রহমান বলেন, নিম্ন ও নিম্নমধ্যম আয়ের মানুষের ওপরে জীবনযাত্রার ব্যয় বৃদ্ধির প্রভাব আরও বেশি হারে পড়েছে। অন্তত ২০১৭ সালে এই মানুষেরা অর্থনৈতিক উন্নয়নের সুফল পায়নি।

      গত এক বছরে সবচেয়ে বেশি দাম বেড়েছে পেঁয়াজের। দেশি পেঁয়াজে দাম বেড়েছে ৪০ দশমিক ৯৯ শতাংশ ও আমদানি করা পেঁয়াজে বেড়েছে ৫৭ দশমিক ৫৪ শতাংশ। শাকসবজির গড়ে দাম বেড়েছে ২৪ দশমিক ২৮ শতাংশ। তরল দুধে বেড়েছে ২০ দশমিক ৩৬ শতাংশ, গরুর মাংস ১৯ দশমিক ৭২ শতাংশ। চিনি ও গুড়ে গড়ে দাম বেড়েছে ১২ দশমিক ৮ শতাংশ ও লবণে বেড়েছে ১১ দশমিক শূন্য ৩ শতাংশ। ভোজ্যতেলে ১০ দশমিক ৭৮ শতাংশ, চা-পাতায় বেড়েছে ১০ দশমিক ৩২ শতাংশ। এ ছাড়া দেশি শাড়ি কাপড়, গুঁড়ো দুধ, মাছ, ডালডা, ঘি, মুরগি, ডিম, আটা-ময়দা প্রভৃতি জিনিসের দাম বেড়েছে।

      গত এক বছরে দেশি মসুর ডালের দাম কমেছে ৭ দশমিক ৭ শতাংশ। আমদানি করা মসুর ডালে কমেছে ১২ দশমিক ২৪ শতাংশ। কমেছে ফার্মের ডিম, নারকেল তেল, আলু, রসুন, জ্বালানি তেলের দাম। সার্বিকভাবে মাছে দাম বাড়লেও দেশে উৎপাদিত কই ও ইলিশের দাম কমেছে।

      অনুষ্ঠানে ক্যাবের আহ্বায়ক মোবাশ্বের হোসেন উদাহরণ দিয়ে বলেন, ‘আমার প্রতিবেশী আরও ধনী হয়েছেন। আমি আরও গরিব হয়েছি। দুজনে মিলে কিন্তু সম্পদ বেড়েছে। কিন্তু অর্থনৈতিক উন্নয়নের সুফল মুষ্টিমেয় কয়েকজনের হাতে চলে যাওয়া খুবই বিপজ্জনক।’

      ক্যাবের উপদেষ্টা এম শামসুল আলম বলেন, দ্রব্যমূল্য ও জীবনযাত্রা ব্যয়ের শিকার হয়েছে ১২ কোটি মানুষ। যাদের আয় দুই ডলারের নিচে।
   ### ১৩ জানুয়ারি ২০১৮, চাল সংগ্রহ বন্ধ, হতাশ কৃষক
      নিজস্ব প্রতিবেদক, কক্সবাজার
      চাল সংগ্রহ বন্ধ, হতাশ কৃষক
      লক্ষ্যমাত্রার অতিরিক্ত চাল উৎপাদন করেও মুখে হাসি নেই কক্সবাজারের আট উপজেলার দুই লাখ কৃষকের। খাদ্য বিভাগ চাল সংগ্রহ না করায় জেলার দুই শতাধিক চালকল কৃষকের কাছ থেকে ধান-চাল কিনছে না। এতে ন্যায্যমূল্য থেকে বঞ্চিত হচ্ছেন কৃষকেরা।
      জেলা কৃষি সম্প্রসারণ বিভাগ সূত্র জানায়, চলতি মৌসুমে কক্সবাজারের ৭৮ হাজার ৬৫ হেক্টর জমিতে আমন চাষ হয়েছে। লক্ষ্যমাত্রা নির্ধারণ করা হয়েছিল ২ লাখ ৯ হাজার ৫৭৮ মেট্রিকটন ধান। উৎপাদন হয়েছে ২ লাখ ৩৮ হাজার ৬৯৯ মেট্রিকটন। গত মৌসুমের চেয়েও এবারে ১০ হাজার ৭৪০ মেট্রিকটন ধান বেশি উৎপাদন হয়েছে। তবু বিপাকে পড়েছেন কৃষকেরা।
      চাষিদের সঙ্গে কথা বলে জানা গেছে, গত বৃহস্পতিবার বিকেল পর্যন্ত এক কেজি চালও কেনেনি খাদ্য বিভাগ। জেলার কৃষকদের উৎপাদিত চাল আতপ হওয়ায় খাদ্য বিভাগ চাল সংগ্রহ বন্ধ রেখেছে বলে জানা গেছে।
      খাদ্য বিভাগ সূত্রে জানা গেছে, এবার সারা দেশ থেকে ৩ লাখ মেট্রিকটন সেদ্ধ চাল সংগ্রহের লক্ষ্যমাত্রা নির্ধারণ করে খাদ্য বিভাগ। প্রতি কেজির দাম ধরা হয়েছে ৩৯ টাকা। গত বছরের ৩ ডিসেম্বর থেকে শুরু হওয়া এই চাল সংগ্রহ চলবে আগামী ২৮ ফেব্রুয়ারি পর্যন্ত। তবে আতপ চাল সংগ্রহের সিদ্ধান্ত হয়নি।
      রামু উপজেলার কৃষক মোজাফফর আহমদ (৫৫) বলেন, এবার জেলায় আমনের বাম্পার ফলন হয়েছে। সরকার চালের দামও মোটামুটি ভালো দিয়েছে। কিন্তু কক্সবাজারের চাষিরা ন্যায্যমূল্য থেকে বঞ্চিত হচ্ছেন চাল সংগ্রহ শুরু না হওয়ায়।
      টেকনাফের হ্নীলা এলাকার কৃষক ছৈয়দ নুর (৫০) বলেন, এই মৌসুমে তিনি প্রায় ৫০০ মণ চাল উৎপাদন করেছেন। কিন্তু ন্যায্যমূল্যে বিক্রি করতে পারছেন না।
      এ প্রসঙ্গে জেলা খাদ্য নিয়ন্ত্রক এস এম তাহসিনুল হক বলেন, কক্সবাজারে উৎপাদিত সব চালই আতপ চাল। আতপ চাল সংগ্রহের কোনো সিদ্ধান্ত না থাকায় এবার কক্সবাজারে চাল সংগ্রহ হচ্ছে না।
      চট্টগ্রাম আঞ্চলিক খাদ্য নিয়ন্ত্রক মো. মাহবুবুর রহমান বলেন, দেশব্যাপী সেদ্ধ চাল সংগ্রহ হচ্ছে। কিন্তু কক্সবাজারসহ চট্টগ্রাম অঞ্চলে সেদ্ধ চাল না থাকায় সংগ্রহ বন্ধ আছে। আতপ চাল সংগ্রহ করার জন্য নির্দেশনা চেয়ে ইতিমধ্যে উচ্চপর্যায়ে চিঠি পাঠানো হয়েছে।
      © স্বত্ব প্রথম আলো ১৯৯৮ - ২০১৮
   ### ১৫ জানুয়ারি ২০১৮, চাল–পেঁয়াজের দাম স্বাভাবিক
      নিজস্ব প্রতিবেদক

      বাণিজ্যমন্ত্রী তোফায়েল আহমেদ । ছবি: সাজিদ হোসেনবাণিজ্যমন্ত্রী তোফায়েল আহমেদ । ছবি: সাজিদ হোসেনচাল ও পেঁয়াজের দাম স্বাভাবিক পর্যায়ে এসেছে বলে দাবি করেছেন বাণিজ্যমন্ত্রী তোফায়েল আহমেদ। আজ সোমবার জাতীয় সংসদে প্রশ্নোত্তরে বাণিজ্যমন্ত্রী এই দাবি করেন। স্পিকার শিরীন শারমিন চৌধুরীর সভাপতিত্বে সোমবার বৈঠকের শুরুতে প্রশ্নোত্তর অনুষ্ঠিত হয়।
      সরকারি দলের সাংসদ সুবিদ আলী ভূইয়ার এক সম্পূরক প্রশ্নের জবাবে বাণিজ্যমন্ত্রী বলেন, চালের দাম বেড়েছিল। কারণ উত্তরাঞ্চল ও হাওরাঞ্চলে বন্যায় ফসলহানি হয়েছিল। মৌসুম এলেও দাম কমেনি এটা ঠিক নয়। চালের দাম কমাতে বিভিন্ন পদক্ষেপের কথা তুলে ধরে তোফায়েল বলেন, চালের মূল্য নির্ধারণ করা হয়েছে ৩৯ টাকা। তিনি বলেন, ভারত থেকে পেঁয়াজ আমদানি করা হয়। এবার বন্যার কারণে সেখানে উৎপাদন কম হয়েছে। বাংলাদেশেও বন্যার কারণে উৎপাদন কম হয়েছে। পেঁয়াজের দাম ১০০ টাকার ওপর থেকে এখন ৫৫ থেকে ৬০ টাকায় নেমে এসেছে। চাল ও পেঁয়াজের দাম ধীরে ধীরে স্বাভাবিক পর্যায়ে নেমে এসেছে।
      সরকারি দলের আরেক সাংসদ মো. আবদুল্লাহর প্রশ্নের জবাবে বাণিজ্যমন্ত্রী বলেন, সরকারের উদ্যোগ ও দেশে নতুন পেঁয়াজের উৎপাদন শুরু হওয়ায় স্থানীয় বাজারে পেঁয়াজের দাম স্বাভাবিক পর্যায়ে পৌঁছেছে।
      সংরক্ষিত মহিলা আসনের সদস্য লুৎফা তাহেরের প্রশ্নের জবাবে খাদ্যমন্ত্রী কামরুল ইসলাম বলেন, বিশ্ববাজারে খাদ্যের দাম কমার সঙ্গে সঙ্গে বাংলাদেশেও খাদ্যশস্যের দাম কমছে এবং বর্তমানে স্থিতিশীল পর্যায়ে আছে। বর্তমানে চালের দাম প্রতি কেজিতে ৪ থেকে ৭ টাকা কমেছে এবং আটার দাম সর্বনিম্ন পর্যায়ে রয়েছে।

      ১৬৫ দেশে কর্মী পাঠানো হচ্ছে
      স্বতন্ত্র সাংসদ রহিম উল্লাহর প্রশ্নের জবাবে প্রবাসী কল্যাণ ও বৈদেশিক কর্মসংস্থানমন্ত্রী নুরুল ইসলাম বলেন, বর্তমানে ১৬৫টি দেশে কর্মী পাঠানো হচ্ছে। সরকারের নানামুখী পরিকল্পনার ফলে মধ্যপ্রাচ্যসহ বিশ্বের বিভিন্ন দেশে কর্মী পাঠানোর সংখ্যা উত্তরোত্তর বাড়ছে। ২০১৬ সালে বিদেশগামী কর্মীর সংখ্যা ছিল সাত লাখ ৫৭ হাজার ৭৩১। ২০১৭ সালে এটি বেড়ে ১০ লাখ ৮ হাজার ৫২৫ জনে দাঁড়িয়েছে।
      প্রবাসী কল্যাণ ও বৈদেশিক কর্মসংস্থানমন্ত্রীর পক্ষে শ্রম ও কর্মসংস্থান প্রতিমন্ত্রী মুজিবুল হক প্রশ্নের জবাব দেন।
      স্বতন্ত্র সাংসদ রুস্তম আলী ফরাজীর প্রশ্নের জবাবে মন্ত্রী বলেন, ১৬টি দেশে কর্মী পাঠাতে সর্বোচ্চ অভিবাসন ব্যয় নির্ধারণ করা হয়েছে। এগুলো হচ্ছে সিঙ্গাপুরে ২ লাখ ৬২ হাজার ২৭০ টাকা, সৌদি আরবে ১ লাখ ৬৫ হাজার, মালয়েশিয়ায় ১ লাখ ৬০ হাজার, লিবিয়ায় ১ লাখ ৪৫ হাজার ৭৮০ টাকা, বাহরাইনে ৯৭ হাজার ৭৮০ টাকা, আরব আমিরাতে ১ লাখ ৭ হাজার ৭৮০ টাকা, কুয়েতে ১ লাখ ৬ হাজার ৭৮০ টাকা, ওমানে ১ লাখ ৭৮০ টাকা, ইরাকে ১ লাখ ২৯ হাজার ৫৪০ টাকা, কাতারে ১ লাখ ৭৮০ টাকা, জর্ডানে ১ লাখ ২ হাজার ৭৮০ টাকা, মিসরে ১ লাখ ২০ হাজার ৭৮০ টাকা, মালদ্বীপে ১ লাখ ১৫ হাজার ৭৮০ টাকা, ব্রুনাইয়ে ১ লাখ ২০ হাজার ৭৮০ টাকা ও লেবাননে ১ লাখ ১৭ হাজার ৭৮০ টাকা।
      © স্বত্ব প্রথম আলো ১৯৯৮ - ২০১৮
   ### ১৮ জানুয়ারি ২০১৮, ব্যবসায়ীদের খুশি করতে বিশেষ বরাদ্দ
      তৌহিদী হাসান, কুষ্টিয়া
      ব্যবসায়ীদের খুশি করতে বিশেষ বরাদ্দ

      কুষ্টিয়ায় চলতি মৌসুমে আমন চাল সংগ্রহে নতুন করে আরও পাঁচ হাজার মেট্রিক টন বরাদ্দ দেওয়া হয়েছে। বিশেষ এই বরাদ্দের চাল সদর উপজেলার বড় মিলমালিকদের কাছ থেকে নেওয়া হবে। ব্যবসায়ীদের খুশি করতে ও জাতীয় নির্বাচনকে সামনে রেখে চালের মজুত বাড়ানো ও দাম সহনীয় রাখতে সরকার নতুন এ বরাদ্দ দিয়েছে বলে জানা গেছে।

      জেলা খাদ্য নিয়ন্ত্রকের কার্যালয় সূত্র জানায়, গত ১৩ ডিসেম্বর থেকে জেলায় চলতি মৌসুমে আমন চাল কেনা শুরু হয়েছে। চলবে আগামী ২৮ ফেব্রুয়ারি পর্যন্ত। এ বছর জেলায় ১৯৩ মিলমালিক ১১ হাজার ৮৫৪ মেট্রিক টন চাল সরকারকে দিচ্ছেন। ৩৯ টাকা কেজি দরে এ চাল কিনছে সরকার। আমনের দাম পেয়ে ব্যবসায়ীরা বেশ খুশি। গত মঙ্গলবার পর্যন্ত জেলায় প্রায় সাত হাজার মেট্রিক টন চাল কেনা হয়েছে।

      চালকল মালিক সমিতি সূত্র জানায়, এবার আমন মৌসুমে চুক্তি করতে মিলমালিকেরা বেশ আগ্রহ দেখিয়েছেন। সরকারি হিসাবে ৩৯ টাকা কেজি দরে আমন সংগ্রহে দাম পেয়ে খুশি কুষ্টিয়ার মিলমালিকেরা। এ দরে চাল সরবরাহ করে বোরো মৌসুমের লোকসান কিছুটা হলেও কাটিয়ে ওঠা সম্ভব হচ্ছে। বোরো মৌসুমে সরকার কেজিপ্রতি দাম নির্ধারণ করেছিল ৩৪ টাকা।

      জেলা খাদ্য নিয়ন্ত্রকের কার্যালয় সূত্র জানায়, প্রায় ১৫ দিন আগে মন্ত্রণালয় ও খুলনা বিভাগীয় খাদ্য নিয়ন্ত্রকের কার্যালয় থেকে মৌখিকভাবে জানানো হয়েছে, জেলায় নতুন করে আরও পাঁচ হাজার মেট্রিক টন চাল ক্রয় করতে হবে। সদর উপজেলা থেকে আরও পাঁচ হাজার টন আমন চাল কেনার জন্য মৌখিক নির্দেশনা দেওয়া হয়েছে। লিখিত পত্র পরে পাওয়া যাবে। তবে তার আগেই চাল সংগ্রহ করতে বলা হয়েছে।

      নাম প্রকাশ না করার শর্তে এই কার্যালয়ের এক কর্মকর্তা বলেন, পুরো বিষয়টি গোপন ছিল। বরাদ্দের সবটুকু চাল জেলার সবচেয়ে বড় মিল রশিদ অ্যাগ্রো ফুডকে দেওয়ার জন্য মন্ত্রণালয় থেকে জানানো হয়। তবে দু-তিন দিন আগে বরাদ্দের বিষয়টি জেলার অন্য মিলমালিকেরা জানতে পেরে ক্ষোভ প্রকাশ করেন। তাঁদের দাবির মুখে জেলা খাদ্য নিয়ন্ত্রক আরও মিলমালিকের মধ্যে বরাদ্দ দেন।

      গতকাল বুধবার দুপুরে জেলা খাদ্য নিয়ন্ত্রক তানভীর রহমান প্রথম আলোকে বলেন, সদরে যেহেতু অটো রাইস মিল বেশি, সে জন্য সদর থেকেই বিশেষ বরাদ্দের চাল কেনা হচ্ছে। বড় মিল রশিদ অ্যাগ্রো ফুড প্রোডাক্টের কাছ থেকে ২ হাজার ৫০০ টন নেওয়া হচ্ছে। বাকি ২ হাজার ৫০০ টন ৩০-৩৫ জন মিলমালিকের মধ্যে বিভাজন করে দেওয়া হয়েছে।

      তিনি আরও বলেন, তবে সমস্যা দেখা দিয়েছে গুদামে। কেননা, কুষ্টিয়া সদরে দুটি গুদামে ধারণক্ষমতার অতিরিক্ত চাল মজুত আছে। জগতি গুদামের ধারণক্ষমতা ৩ হাজার ৫০০ টন, সেখানে চাল মজুত আছে ৪ হাজার ৩০০ টন। বড় বাজারের গুদামের ধারণক্ষমতা ২ হাজার ৫০০ টন, সেখানে একই পরিমাণ চাল মজুত আছে। তা ছাড়া চলতি মৌসুমে আমন চাল কেনা এখনো বাকি আছে প্রায় পাঁচ হাজার মেট্রিক টন। যেসব চাল সংগ্রহ করা হচ্ছে বা হবে, সেগুলো অন্য জেলায় পাঠিয়ে দেওয়া হচ্ছে।

      সদরে দুটি খাদ্য গুদামের কর্মকর্তারা জানান, আমন চাল সংগ্রহে সদরের মিলমালিকেরা প্রতিদিনই চাল নিয়ে আসছেন। তবে কিছু কিছু মালিক যে চাল নিয়ে আসছেন, তাতে সমস্যা দেখা দিচ্ছে। চাল নিম্নমানের হওয়ায় সেগুলো ফেরত পাঠানো হচ্ছে। এর মধ্যে রশিদ অ্যাগ্রো ফুডের চাল বেশ কয়েকবার ফেরত পাঠানো হয়েছে।

      গত বছর যখন সারা দেশে চালের দাম কেজিপ্রতি ১০ টাকা বেড়েছিল, তখন মন্ত্রণালয়ে নির্দেশে এই রশিদ অ্যাগ্রো ফুডের কারখানায় অভিযান চালিয়েছিল জেলা প্রশাসন ও পুলিশ। রশিদের কারণেই চালের দাম বাড়ছিল বলে সে সময় মন্ত্রীরা অভিযোগ করেছিলেন। সেই রশিদকেই এবার খুশি করতে নতুন বরাদ্দ এসেছে।

      বাংলাদেশ অটো মেজর অ্যান্ড হাসকিং মিলমালিক সমিতি কুষ্টিয়া শাখার সাধারণ সম্পাদক জয়নুল আবেদীন প্রধান প্রথম আলোকে বলেন, ‘শুনেছি নতুন বরাদ্দ আসছে। তবে রশিদ অ্যাগ্রো যেহেতু প্রতিবারই বেশি চাল দিয়ে থাকে, এ জন্য তারা বিশেষ বরাদ্দও অতিরিক্ত পাচ্ছে।’
      © স্বত্ব প্রথম আলো ১৯৯৮ - ২০১৮
   ### ৩০ জানুয়ারি ২০১৮ : চাল আমদানি হয়েছে ২২ লাখ টনের বেশি
      চলতি অর্থবছরের প্রথমার্ধে দেশে চাল আমদানি হয়েছে ২২ লাখ টনের বেশি। মঙ্গলবার সংসদের প্রশ্নোত্তরে বাণিজ্যমন্ত্রী তোফায়েল আহমেদ এ তথ্য জানান।
      এদিকে চালের দাম বাড়ার কারণ ব্যাখ্যা করে সংসদে খাদ্যমন্ত্রী বলেন, পাহাড়ি ঢল ও আকস্মিক বন্যা ও ধানে ব্লাস্ট রোগসহ নানা কারণে বোরো ফসলের ক্ষয়ক্ষতি হয়। এতে খোলা বাজারে চালের মূল্যে ঊর্ধ্বগতি দেখা দেয়। এ পরিস্থিতিতে সরকারি ও বেসরকারি উদ্যোগে বিপুল পরিমাণে চাল দেশে আসায় চালের দাম স্বাভাবিক পর্যায়ে আসতে শুরু করে। সরকারের উদ্যোগে মজুত বৃদ্ধি পাওয়ার পাশাপাশি চালের মূল্য কমে দরিদ্র, নিম্ন মধ্যবিত্ত ও মধ্যবিত্ত শ্রেণির জনসাধারণের ভোগ্য চালের দাম সহনীয় পর্যায়ে আছে।
      ডেপুটি স্পিকার ফজলে রাব্বি মিয়ার সভাপতিত্বে গতকাল বৈঠক শুরু হওয়ার পর প্রশ্নোত্তর অনুষ্ঠিত হয়।
      সরকারি দলের সদস্য হাবিবুর রহমানের প্রশ্নের জবাবে বাণিজ্যমন্ত্রী বলেন, চলতি ২০১৭-১৮ অর্থবছরে গত ২৬ ডিসেম্বর পর্যন্ত ২২ লাখ ৩৮ হাজার মেট্রিক টন চাল আমদানি করা হয়েছে।
      স্বতন্ত্র সাংসদ রুস্তম আলী ফরাজীর অপর এক প্রশ্নের জবাবে বাণিজ্যমন্ত্রী তোফায়েল আহমেদ বলেন, পেঁয়াজের উৎপাদন, আমদানি ও বিপণনব্যবস্থায় কোনো ধরনের সিন্ডিকেট কাজ করেনি। বন্যায় ভারতের বাজারে মূল্যবৃদ্ধি ও বাংলাদেশে বন্যায় স্থানীয়ভাবে মজুত করা পেঁয়াজের একটি অংশ নষ্ট হওয়ায় স্থানীয় বাজারে দাম বেড়েছে।
      সরকারি দলের সাংসদ শেখ মো. নুরল হকের প্রশ্নের জবাবে খাদ্যমন্ত্রী কামরুল ইসলাম বলেন, চলতি অর্থবছরে ১৫ লাখ মেট্রিক টন চাল আমদানির লক্ষ্যমাত্রা রয়েছে, এর মধ্যে ৮ লাখ মেট্রিক টন দেশের বন্দরে এসে পৌঁছেছে। দেশে বর্তমানে খাদ্য ঘাটতি নেই।

      ১ কোটি ১৫ লাখ কর্মী বিদেশে
      সরকারি দলের মুহাম্মদ গোলাম মোস্তফা বিশ্বাসের প্রশ্নের জবাবে প্রবাসী কল্যাণ ও বৈদেশিক কর্মসংস্থানমন্ত্রী নুরুল ইসলাম জানান, জনশক্তি কর্মসংস্থান ও প্রশিক্ষণ ব্যুরোর ছাড়পত্র নিয়ে বিদেশগামী কর্মীর সংখ্যা (ডিসেম্বর-১৭ পর্যন্ত) ১ কোটি ১৪ লাখ ৬৪ হাজার ৯৪৩ জন।
      সরকারি দলের মো. আবদুল্লাহর প্রশ্নের জবাবে প্রবাসীকল্যাণ ও বৈদেশিক কর্মসংস্থানমন্ত্রী নুরুল ইসলাম বলেন, মালয়েশিয়া থেকে কোনো চাহিদা না থাকায় বর্তমানে সরকারি পর্যায়ে কোনো কর্মী পাঠানো হচ্ছে না। তবে বেসরকারি ব্যবস্থাপনায় জি টু জি প্লাস প্রক্রিয়ায় সমাঝোতা স্মারকের পর থেকে ডিসেম্বর ২০১৭ পর্যন্ত ৭৫ হাজার ২৪০ জন কর্মী মালয়েশিয়া গেছেন।
      সরকারি দলের দিদারুল আলমের প্রশ্নের জবাবে বৈদেশিক কর্মসংস্থানমন্ত্রী বলেন, সরকারের গৃহীত নানামুখী পদক্ষেপের ফলে ২০১৭ সালে ১০ লাখ ৮ হাজার ৫২৫ জন কর্মী বিদেশে গেছেন।
   ### ৩১ জানুয়ারি ২০১৮: চালের দাম এখনো টগবগে
    ইফতেখার মাহমুদ

      • সরকারি গুদামে চালের মজুতের পরিমাণ ৮ লাখ টন ছাড়িয়েছে।
      • বেসরকারি খাতের আমদানিও ২০ লাখ টনের ওপরে উঠেছে।
      • সরবরাহ বাড়লেও চালের দাম কমেনি।
      • দুই মাস ধরে মোটা চালের দর ৪৫ থেকে ৪৬ টাকায় ওঠা-নামা করছে।
      • গত এক মাসে চিকন চালের দর কিছুটা বেড়েছে।

      সরকারের চালের মজুত নিয়ে যাঁরা চিন্তিত তাঁদের জন্য সুসংবাদ আছে। ভালো খবর আছে বেসরকারি খাতের আমদানি নিয়েও। দুই বছর পর সরকারি গুদামে চালের মজুতের পরিমাণ ৮ লাখ টন ছাড়িয়েছে। চাল ও গম মিলিয়ে তা ছাড়িয়েছে ১১ লাখ টন। বেসরকারি খাতের আমদানিও ২০ লাখ টনের ওপরে উঠেছে।

      আর চালের দাম নিয়ে যাঁরা চিন্তিত, তাঁদের জন্য দুঃসংবাদটি থেকেই যাচ্ছে। সরবরাহ বাড়লেও চালের দাম কিন্তু কমেনি। দুই মাস ধরে মোটা চালের দর ৪৫ থেকে ৪৬ টাকায় ওঠা-নামা করছে। আর গত এক মাসে চিকন চালের দর কিছুটা বেড়েছে।

      সরকারি সংস্থা ট্রেডিং করপোরেশন অব বাংলাদেশের (টিসিবি) পর্যবেক্ষণ অনুযায়ী, গত এক মাসে সরু চালের দর বৃদ্ধি পেয়ে মান ভেদে ৫৪ থেকে ৬৮ টাকায় বিক্রি হচ্ছে। মোটা ও মাঝারি মানের চালের দর অপরিবর্তিত আছে। বিক্রি হচ্ছে ৪৪ থেকে ৪৬ টাকায়। সব মিলিয়ে গত এক বছরে চালের দাম বেড়েছে ২১ শতাংশ।

      বাংলাদেশ উন্নয়ন গবেষণা প্রতিষ্ঠানের (বিআইডিএস) সম্মানিত ফেলো এম আসাদুজ্জামান এ বিষয়ে প্রথম আলোকে বলেন, এবারের আমন উৎপাদন ভালো হয়েছে। যে পরিমাণ চাল এখন দেশের বিভিন্ন গুদাম ও বাজারে আছে তাতে অবশ্যই মোটা চালের দাম ৪০ টাকায় নামার কথা। কেন তা নামছে না, তা গুরুত্ব দিয়ে অনুসন্ধান করা দরকার।

      গরিব মানুষের কী হবে
      মোটা চালের দাম ৪০ টাকার ওপর উঠে গেলে সরকার খোলা বাজারে চাল বিক্রি (ওএমএস) কর্মসূচি চালু করে। দুই মাস ধরে মোটা চালের দর ৪৫ টাকার ওপরে রয়েছে, কিন্তু খাদ্য অধিদপ্তর ডিসেম্বরে ওএমএস বন্ধ করার পর এখনো চালু করেনি। তবে খোলা বাজারে আটা বিক্রি কার্যক্রম শুরু করতে যাচ্ছে। আগামী ফেব্রুয়ারি থেকে ১৭ টাকা কেজি দরে ওই কর্মসূচি চালু করবে খাদ্য অধিদপ্তর।

      এর বাইরে আগামী মার্চ-এপ্রিল থেকে ১০ টাকা কেজি দরে খাদ্যবান্ধব কর্মসূচি চালু করতে যাচ্ছে খাদ্য মন্ত্রণালয়। এ কর্মসূচির আওতায় ৫০ লাখ গ্রামীণ দরিদ্র মানুষের কাছে ১০ টাকা কেজি দরে চাল বিক্রি করা হবে। ২০১৬ থেকে চালু হওয়া ওই কর্মসূচির শুরুতেই দরিদ্র মানুষকে বাদ দিয়ে সচ্ছল মানুষের নাম অন্তর্ভুক্ত করা সহ নানা অভিযোগ উঠেছিল। পরে খাদ্য মন্ত্রণালয় নতুন তালিকা তৈরি করে। কিন্তু সরকারি গুদামে চালের মজুত কম থাকায় গত সেপ্টেম্বরে ওই কর্মসূচি স্থগিত করেছিল সরকার।

      খাদ্যমন্ত্রী কামরুল ইসলাম এ নিয়ে প্রথম আলোকে বলেন, ‘এখন আমন চাল সংগ্রহ চলছে। এর আগে আমরা ওএমএস চালু করার পর তেমন একটা সাড়া পাইনি। এখনো আমরা চালের মজুত বাড়ানোর দিকে মনোযোগ দিয়েছি, যাতে প্রয়োজনের সময় তা সরবরাহ করা যায়। প্রয়োজন মনে হলে ওএমএস চালু করব। এ ছাড়া মার্চ-এপ্রিলে আমরা খাদ্যবান্ধব কর্মসূচির মাধ্যমে ৫০ লাখ মানুষকে ১০ টাকা কেজি দরে চাল দেওয়ার পরিকল্পনা নিয়েছি।’

      জাতিসংঘের খাদ্য ও কৃষি সংস্থা (এফএও) চলতি মাসে বিশ্বের খাদ্য ঝুঁকিতে থাকা ১৬টি দেশের একটি তালিকা প্রকাশ করেছে। তাতে ৭টি দেশকে উচ্চঝুঁকি ও ৯টিকে মাঝারি মাত্রায় ঝুঁকিতে আছে বলে হুঁশিয়ারি করে বলেছে, এই দেশগুলোতে প্রধান খাদ্যের দাম বেড়ে বিপুল পরিমাণ গরিব মানুষ বিপদে আছে। উচ্চঝুঁকির তালিকায় বাংলাদেশ ও মিয়ানমারের নাম যৌথভাবে রয়েছে। চালের দাম বেড়ে যাওয়ার পাশাপাশি বাংলাদেশে আশ্রয় নেওয়া রোহিঙ্গাদের কারণে এই খাদ্য-সংকট দেখা দিয়েছে বলে প্রতিবেদনে উল্লেখ করা হয়েছে।

      আগামী মার্চ পর্যন্ত বাংলাদেশের খাদ্য পরিস্থিতি বিপজ্জনক অবস্থায় থাকবে। তাই গরিব মানুষের জন্য খাদ্যনিরাপত্তা নিশ্চিত করার ব্যাপারে যথেষ্ট পরিমাণে উদ্যোগ নেওয়ার পরামর্শ দিয়েছে জাতিসংঘের এই সংস্থাটি।

      বিআইডিএসের মহাপরিচালক কে এ এস মুর্শিদ সতর্ক করে দিয়ে প্রথম আলোকে বলেন, দেশে এখন চালের দাম যা আছে তা মার্চ-এপ্রিলে গিয়ে কিছুটা বাড়তে পারে। সে সময় গরিব মানুষের জন্য সুলভ মূল্যে চাল সরবরাহ করা জরুরি।

      তবে সাবেক কৃষিসচিব এ এম এম শওকত আলী মনে করেন ওএমএস বন্ধ করে খাদ্যবান্ধব কর্মসূচির নামে ১০ টাকায় চাল বিক্রির যে কর্মসূচি নেওয়া হচ্ছে তা যতটা না গরিব মানুষদের জন্য, তার চেয়ে বেশি নির্বাচনের বছরে রাজনৈতিক উদ্দেশ্য হাসিলের জন্য। প্রথম আলোকে তিনি বলেন, এই চাল যতটা না গরিব মানুষ পাবে, তার চেয়ে বেশি রাজনৈতিকভাবে প্রভাবশালী ব্যক্তিরা পাবেন। এতে দারিদ্র্যের পরিমাণ আরও বাড়বে।

      বেসরকারি গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিং বা সানেমের প্রতিবেদন অনুযায়ী, শুধু চালের মূল্যবৃদ্ধির কারণেই গত কয়েক মাসে ৫ লাখ ২০ হাজার মানুষ গরিব হয়ে গেছে।
   ### ০১ ফেব্রুয়ারি ২০১৮: চালের কেজি ৪০-এর নিচে বাস্তবসম্মত নয়: বাণিজ্যমন্ত্রী
      নিজস্ব প্রতিবেদক

      তোফায়েল আহমেদ । ফাইল ছবিতোফায়েল আহমেদ । ফাইল ছবি

          চালের কেজি ৪০ টাকার নিচে নামা বাস্তবসম্মতও না
          চালের কেজি ৪০ টাকার আশপাশেই থাকবে
          চালের দামের ক্ষেত্রে কৃষকের দিকও খেয়াল রাখতে হয়

      চালের দাম কেজিতে ৪০ টাকার নিচে আর নামবে না বলে মনে করেন বাণিজ্যমন্ত্রী তোফায়েল আহমেদ। এর নিচে নামা বাস্তবসম্মত নয় বলেও তাঁর ব্যক্তিগত ধারণা। আজ বৃহস্পতিবার সচিবালয়ে ‘চা প্রদর্শনী-২০১৮’ উপলক্ষে এক সংবাদ সম্মেলনে সাংবাদিকদের প্রশ্নের জবাবে তোফায়েল আহমেদ এসব কথা বলেন।

      দাম ৪০ টাকার নিচে না নামার পক্ষে যুক্তি দিয়ে বাণিজ্যমন্ত্রী বলেন, ‘চালের বাজারদর এখন স্বাভাবিক। কৃষকের দিকটিও তো খেয়াল রাখতে হবে। চালের দাম যখন কম ছিল, তখন সাংবাদিকেরা লিখেছেন যে কৃষক ক্ষতিগ্রস্ত হচ্ছে। এটা ঠিক কৃষককে গুরুত্ব দিতে হবে। দাম না পেয়ে কৃষক যদি চাল উৎপাদনে আগ্রহ হারিয়ে ফেলেন, তাহলে আমরা সবাই ক্ষতিগ্রস্ত হব।’

      আওয়ামী লীগের উপদেষ্টামণ্ডলীর সদস্য তোফায়েল আহমেদ বলেন, চালের কেজি ৪০ টাকার নিচে আর কখনো নামবে না, নামা বাস্তবসম্মতও নয়। এটা (চালের কেজি) ৪০ টাকার আশপাশেই থাকবে এবং বর্তমানে সেটাই আছে। তিনি বলেন, ‘বন্যার পর ফসল আসছে, ফসল আসবে এবং আমরা একটি ফসল উদ্বৃত্ত দেশ হিসেবে গড়ে উঠব।’
      © স্বত্ব প্রথম আলো ১৯৯৮ - ২০১৮
      সম্পাদক ও প্রকাশক: মতিউর রহমান
      সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
      ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
      Print Now


  ### ===================================
  ### পেয়াঁজ  
    #### ৫ই আগস্ট ২০১৭:পেঁয়াজের দামে এত ঝাঁজ!
      শাকিলা হক
      ০৫ আগস্ট ২০১৭, ১৩:১৯

      হঠাৎ করেই কয়েক দিনের ব্যবধানে দেশের বাজারে চড়েছে পেঁয়াজের দাম। অল্প দিনের ব্যবধানে কেজিতে বেড়েছে প্রায় ১০ টাকা। ট্রেডিং করপোরেশন অব বাংলাদেশের (টিসিবি) তথ্যমতে, সপ্তাহের ব্যবধানে দেশি ও আমদানি করা—দুই ধরনের পেঁয়াজের দামই বেড়েছে। ব্যবসায়ীরা বলছেন, বৃষ্টির কারণে জলাবদ্ধতা সৃষ্টি হওয়ায় দাম কিছুটা বেড়েছে। এ ছাড়া ভারতে পেঁয়াজের দাম বেড়ে যাওয়ায় বেড়েছে আমদানি করা পেঁয়াজের দাম। তবে এ অবস্থাকে সাময়িক বলছেন তাঁরা।

      টিসিবির তথ্যমতে, দেশি পেঁয়াজ বিক্রি হচ্ছে ৪০ থেকে ৪৫ টাকায়। আমদানি করা পেঁয়াজ বিক্রি হচ্ছে ৩০ থেকে ৩৫ টাকায়। গত সপ্তাহে প্রতি কেজি দেশি পেঁয়াজের দাম ছিল ৩২ টাকার মতো। আর আমদানি করা পেঁয়াজের দাম ছিল ২৫ থেকে ৩০ টাকা।

      সরেজমিনে ঘুরে দেখা যায়, রাজধানীর কারওয়ান বাজারে আজ শনিবার প্রতি কেজি দেশি পেঁয়াজ ৪৫ টাকা চাইছেন খুচরা ব্যবসায়ীরা। পাইকারিরা ব্যবসায়ীরা চাইছেন ৪২ টাকা কেজি দরে। শেওড়াপাড়া ও কাঁঠালবাগান বাজারেও একই দরে ওই পেঁয়াজ বিক্রি করতে দেখা গেছে। অন্যদিকে ভারতীয় পেঁয়াজ বিকোচ্ছে ৪০ টাকা কেজি দরে।

      আজ শ্যামবাজারে দেশি পেঁয়াজের পাইকারি মূল্য কেজিতে ৩৬ থেকে ৩৭ টাকা। আমদানি করা পেঁয়াজের দাম কেজিতে ৩৫ টাকা। গত সপ্তাহের চেয়ে দাম প্রায় ১০ টাকা বাড়তি।

      কারওয়ান বাজারের ব্যবসায়ী মো. মফিজ প্রথম আলোকে বলেন, ফরিদপুর থেকে পেঁয়াজ এনে বিক্রি করেন তিনি। সেখান থেকে ৪১ টাকা কেজি দরে কিনেছেন। তাই এখানে দু-তিন টাকা লাভ রেখেই বিক্রি করছেন।

      বাণিজ্য মন্ত্রণালয়ের হিসাবে, দেশে বছরে পেঁয়াজের চাহিদা ২২ লাখ টন। এর মধ্যে ১৭ থেকে ১৮ লাখ টন দেশে উৎপাদিত হয়। পেঁয়াজ বেশি চাষ হয় ফরিদপুর অঞ্চলে।

      ফরিদপুর সদরের কানাইপুর বাজারের ব্যবসায়ী মো. তমিজউদ্দীন ফকির জানান, ফরিদপুরে ১০ থেকে ১৫ দিন ধরেই বেড়েছে দাম। পাইকারিতে আগে যেখানে এক হাজার টাকা মণ ছিল, এখন তা প্রায় ১ হাজার ৪০০ টাকা মণে বিক্রি হচ্ছে।

      মূলত, ভারী বৃষ্টির কারণে বন্যা হওয়ায় দাম বেড়েছে বলে জানালেন তমিজউদ্দীন। তিনি জানান, এখন পাটের মৌসুম। ব্যবসায়ীরা পেঁয়াজের চেয়ে এখন বাজারে পাট ওঠাতেই ব্যস্ত।

      সুপারশপ স্বপ্নে আজ প্রতি কেজি দেশি পেঁয়াজ ৪০ টাকা ও ভারতীয় পেঁয়াজ ৩০ টাকা দরে বিক্রি হচ্ছে। খিলগাঁও স্বপ্ন সুপারশপের সহকারী ব্যবস্থাপক মো. আরাফাত জানান, বৃষ্টি ও জলাবদ্ধতার কারণে ট্রাক আসতে পারছে না। তাই কিছুটা বেড়েছে পেঁয়াজের দাম। গত সপ্তাহের চেয়ে স্বপ্নতে পেঁয়াজের দাম বেড়েছে ২ থেকে ৫ টাকার মতো।

      আজ সকালে কাঁঠালবাগান বাজার থেকে দেশি পেঁয়াজ ৪০ টাকা কেজি দরে কিনেছেন মারুফ হোসেন। তিনি জানালেন, গত সপ্তাহেও পেঁয়াজের দাম বেশ কম ছিল।

      এদিকে ভারতের বাজারেও পেঁয়াজের দাম ব্যাপক বেড়েছে। মাত্র দুই সপ্তাহের ব্যবধানে দেশটিতে পেঁয়াজের দাম বেড়ে ৪ গুণ হয়েছে। ইকোনমিক টাইমস গতকাল শুক্রবার এক প্রতিবেদনে জানায়, দুই সপ্তাহে আগে ভারতের বাজারে পেঁয়াজের দাম ছিল ৭ রুপির নিচে। আর শুক্রবার তা ২৬ রুপিতে কেনাবেচা হয়।

      ভারতে পেঁয়াজের সরবরাহ কম থাকাতেই দাম এভাবে বাড়ছে বলে মনে করছেন বাজার-সংশ্লিষ্টরা। পেঁয়াজ বেশি চাষ হয় সে দেশের গুজরাটে। ভারী বৃষ্টির কারণে সেখানে ব্যাপক বন্যা হয়েছে এবার। প্রাণহানির সঙ্গে সঙ্গে নষ্ট হয়েছে লাখ লাখ একর ফসলের জমি। এ ছাড়া কর্ণাটকে এবারে ফসল উঠেছে দেরিতে। তাই আগস্টের শুরুতে ভারতে চড়তে শুরু করেছে পেঁয়াজের দাম।

      ভারতের পেঁয়াজের বাজারের উত্তাপ বাংলাদেশের বাজারেও লেগেছে। বাংলাদেশ মূলত ভারত থেকে পেঁয়াজ আমদানি করে। তাই ভারতের বাজারে পেঁয়াজের দামের ওঠা-নামার কিছুটা প্রভাব বাংলাদেশের বাজারেও পড়ে।

      জানতে চাইলে ঢাকার শ্যামবাজারের নবীন ট্রেডার্সের মালিক নারায়ণ সাহা বলেন, ‘ভারতে দীর্ঘদিন ধরে বৃষ্টির কারণে বন্যার সৃষ্টি হয়েছে। আমরা ভারত থেকে পাটনা পেঁয়াজ, সাউথ ভেলোরি আর নাসিক পেঁয়াজ আমদানি করি। ওদের দেশের বৃষ্টির কারণে পাটনা ও সাউথ ভেলোরির আমদানি একদম বন্ধ আছে। মূলত, নাসিক আমদানি হচ্ছে এখন। নাসিক ছাড়া কোনো পেঁয়াজ বাজারে ওঠেনি। তাই দাম বাড়তি।’

      তবে এ অবস্থা সাময়িক বলে জানালেন নারায়ণ সাহা। তিনি বলেন, আগামী সপ্তাহে পাকিস্তান ও মিয়ানমার থেকে পেঁয়াজের আমদানি বাড়বে। তখন বাজারে দাম আবার কমে আসবে।

      যশোরের বেনাপোল স্থলবন্দরের সিঅ্যান্ডএফ অ্যাসোসিয়েশনের সাবেক সভাপতি শামসুর রহমান জানান, বৃষ্টি ও বন্যায় দেশের বাজারে পেঁয়াজের একটা সংকট দেখা দিয়েছিল। তবে এখন আমদানি অনেক বেড়েছে। গত জুলাইতে ১০ হাজার ১৩৯ টন পেঁয়াজ আমদানি হয়েছে বেনাপোল দিয়ে। গত জুন মাসে যা ছিল ২ হাজার ৪৮৪ টন।
      © স্বত্ব প্রথম আলো ১৯৯৮ - ২০১৭
      সম্পাদক ও প্রকাশক: মতিউর রহমান
      সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
      ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
      Print Now
   #### ১৩ অক্টোবর ২০১৭: আবার বাড়ল পেঁয়াজের ঝাঁজ
      রাজধানীর বাজারে আবার বেড়েছে পেঁয়াজের ঝাঁজ। গত পাঁচ দিনে নিত্যপ্রয়োজনীয় এই পণ্যের দাম প্রতি কেজিতে ১৫ টাকা বেড়েছে। গতকাল বৃহস্পতিবার এক কেজি ভারতীয় পেঁয়াজ ৫০ এবং দেশি পেঁয়াজ ৬০ টাকায় বিক্রি হয়েছে।
      সবজি ও মাছের দাম বেশ কয়েক দিন ধরেই চড়া। চালের দামও তেমন কমছে না। এর ওপর পেঁয়াজের মূল্যবৃদ্ধি সাধারণ মানুষের জীবনযাত্রার ব্যয় আরেকটু বাড়াল। এর আগে গত আগস্টে দাম বাড়তে বাড়তে দেশি পেঁয়াজ প্রতি কেজি ৬৫-৭০ এবং ভারতীয় পেঁয়াজ ৫৫ টাকায় উঠেছিল। পবিত্র ঈদুল আজহার কয়েক দিন পর দাম কমতে থাকে। চলতি মাসের প্রথম দিকে প্রতি কেজি দেশি পেঁয়াজ ৪০ এবং ভারতীয় পেঁয়াজ ৩৫ টাকায় বিক্রি হয়।
      ব্যবসায়ীরা বলছেন, পেঁয়াজের এই মূল্যবৃদ্ধির কারণ ভারতে দাম বেড়ে যাওয়া। ভারতীয় দৈনিক টাইমস অব ইন্ডিয়ার গত মঙ্গলবারের খবর অনুযায়ী, দেশটির মহারাষ্ট্রের নাসিকের লাসালগাঁও পাইকারি বাজারে ১০ দিনে পেঁয়াজের দাম ৮০ শতাংশ বেড়েছে। সোমবার সেখানে প্রতি কেজি পেঁয়াজ বিক্রি হয়েছে সাড়ে ২৪ রুপি দরে। সেখানকার পাইকারি ব্যবসায়ীদের দাবি, চাহিদা ও জোগানের মধ্যে সামঞ্জস্য না থাকায় দাম বাড়ছে।
      পশ্চিম আগারগাঁও কাঁচাবাজারের দোকানি সিরাজ মিয়া গতকাল প্রতি কেজি ভারতীয় পেঁয়াজ বিক্রি করেন ৫০ টাকায়। দেশি পেঁয়াজ বিক্রি হয়েছে ৬০ টাকায়। তিনি বলেন, পাঁচ দিন ধরে পেঁয়াজের দাম বাড়ছে।
      সিরাজ মিয়ার দোকান থেকে আধা কেজি পেঁয়াজ কিনে ফিরছিলেন স্থানীয় বাসিন্দা শাহাবুদ্দিন আহমেদ। জানতে চাইলে তিনি অনেকটা ক্ষোভের সঙ্গে বলেন, ‘সবকিছুর দামই বাড়ছে। পেঁয়াজ আর বাকি থাকবে কেন?’
      ঢাকার কৃষিপণ্যের পাইকারি বাজার শ্যামবাজারকেন্দ্রিক আমদানিকারক মো. মাজেদ প্রথম আলোকে বলেন, পেঁয়াজ পচনশীল বলে আমদানি করে দ্রুত বিক্রি করতে হয়। দাম বাড়লেও আমদানিকারকদের এখনো লোকসান হচ্ছে। তিনি বলেন, ‘৪০ টাকা দরে পেঁয়াজ আমদানি করে আমি কিছুদিন আগে কেজি ১০-১২ টাকায় বিক্রি করেছি। এতে বিপুল লোকসান হয়েছে। এখনো ভারতীয় পেঁয়াজ আমদানি করে কারও লাভ হচ্ছে না।’
      এদিকে বাজারে সবজির দাম এখনো চড়া। বেশির ভাগ সবজির কেজিপ্রতি দাম ৬০ টাকার ওপর। ভালো মানের বেগুন, বরবটি, ঢ্যাঁড়স, ঝিঙে, চিচিঙ্গা, করলা, শসা ইত্যাদির প্রতি কেজির দাম ৭০ থেকে ৮০ টাকা। একটি লাউ বিক্রি হচ্ছে ৫০-৬০ টাকায়। একটি জালি কুমড়া কিনতে খরচ হচ্ছে ৪০ টাকা। কম দামি সবজির মধ্যে আছে কাঁচা পেঁপে, প্রতি কেজি ২০-২৫ টাকা।
      কাঁচা মরিচের দাম সামান্য কমেছে। ১০০ গ্রাম ২০ টাকা ও ২৫০ গ্রাম ৪০ টাকায় বিক্রি হচ্ছে। এক কেজি কিনলে দাম পড়ছে মানভেদে ১৩০ থেকে ১৬০ টাকা, যা গত সপ্তাহে ২৫০ টাকায় উঠেছিল। আগারগাঁও বাজারের দোকানি রাসেল শেখ বলেন, কাঁচা মরিচের দাম ওঠানামার মধ্যে আছে।
      মাছের দামও কমেনি। গতকাল কারওয়ান বাজারের বিক্রেতারা বলেন, কয়েক দিন পরেই ইলিশ ধরা আবার শুরু হবে। পাশাপাশি খালবিলের পানি শুকাতে থাকায় মাছ ধরা বাড়বে। এতে দাম কমবে।
      কারওয়ান বাজার ঘুরে দেখা যায়, আদার দাম বেড়েছে, তবে রসুনের দাম কমেছে। প্রতি কেজি চীনা ও ভারতীয় আদা ১৩০ থেকে ১৪০ টাকা এবং চীনা রসুন ৯০ টাকা ও দেশি রসুন ৭০ টাকায় বিক্রি হচ্ছে। ট্রেডিং করপোরেশন অব বাংলাদেশের (টিসিবি) হিসাবে, আদার দাম কেজিতে ২০ টাকা বেড়েছে। রসুনের দাম কমেছে কেজিতে ১০ থেকে ২০ টাকা।
   #### ২৯ অক্টোবর ২০১৭: কাঁদাচ্ছে পেঁয়াজ
    রাজধানীর পেঁয়াজের বাজার এখন আগুন। প্রথম আলো ফাইল ছবিপেঁয়াজ কিনতে গিয়ে রীতিমতো মাথায় হাত মো. আল আমিনের। গতকাল শুক্রবার তিনি ৮০ টাকা দরে ৫ কেজি পেঁয়াজ কিনেছেন ৪০০ টাকায়। অথচ দিন পাঁচেক আগে ৬৫ টাকা কেজি দরে পেঁয়াজ কিনেছিলেন তিনি।
    রাজধানীর পেঁয়াজের বাজার এখন আগুন। লাগামহীনভাবে প্রতিদিন বাড়ছে পেঁয়াজের দাম। পেঁয়াজের দামের ঝাঁজ ক্রেতাদের কাঁদাচ্ছে।
    গত বুধবারও খুচরা বাজারে এক কেজি দেশি পেঁয়াজের দাম ছিল ৬৫ টাকা। আজ শনিবার সেই দাম ৮৪ টাকায় গিয়ে ঠেকেছে।
    ব্যবসায়ীদের ভাষ্য, চলতি মৌসুমে বাংলাদেশ ও ভারতের আবহাওয়া অনুকূলে ছিল না। বৃষ্টির কারণে পেঁয়াজের ফলন ক্ষতিগ্রস্ত হয়েছে। অনেক পেঁয়াজ নষ্ট হয়েছে। এ কারণে বাজারে পেঁয়াজের সংকট রয়েছে।
    তবে ভোক্তা অধিকার নিয়ে কাজ করা সংগঠন ক্যাবের অভিযোগ, মুনাফালোভী ব্যবসায়ীদের অপকৌশলেই পেঁয়াজের দাম বাড়ছে।
    আজ সকালে রাজধানীর কারওয়ান বাজার ঘুরে দেখা যায়, আড়তগুলোতে প্রতি কেজি দেশি পেঁয়াজ ৮০ টাকা করে বিক্রি হচ্ছে। এ ছাড়া মিসরীয় বড় আকারের পেঁয়াজের দাম ৫০ টাকা। ভারতীয় পেঁয়াজ বিক্রি হচ্ছে ৫৮ থেকে ৬০ টাকা দরে।
    আর মুদি দোকানে প্রতি কেজি দেশি পেঁয়াজ ৮৪ থেকে ৯০ টাকা দরে বিক্রি হচ্ছে।
    সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) হিসাবে, এক মাসের ব্যবধানে দেশি পেঁয়াজের দাম কেজিতে ২০ থেকে ২৫ টাকা করে বেড়েছে।
    পেঁয়াজের দাম কেন বাড়ছে—জানতে চাইলে কারওয়ান বাজারের এক আড়তদার বলেন, ভারতীয় পেঁয়াজের সংকট আছে। আমদানি একদম কমে গেছে। এ ছাড়া বাজারে এখনো নতুন পেঁয়াজ ওঠেনি। এসব কারণে দাম বাড়ছে।
    রাজধানীর খিলগাঁও, মালিবাগ ও কারওয়ান বাজার ঘুরে দেখা যায়, বাজারে দেশি পেঁয়াজের সরবরাহ আছে। তবে ভারতীয় পেঁয়াজের সরবরাহ কম। ক্রেতাদের অনেককেই মিসর থেকে আমদানি করা পেঁয়াজ কিনছে।
    খিলগাঁওয়ের মুদি দোকানদার শরিফ মিয়া বলেন, তিনি পাইকারি বাজার থেকে ৮২ টাকা কেজি দরে দেশি পেঁয়াজ কিনেছেন। এখন ১ থেকে ২ টাকা লাভে তা বিক্রি করছেন।
    পাইকারি ও খুচরা পর্যায়ের ব্যবসায়ী বলছেন, পেঁয়াজের দাম চলতি সপ্তাহে কমার কোনো সম্ভাবনা তাঁরা দেখছেন না; বরং দাম আরও বাড়তে পারে। ১০ থেকে ১২ দিনের মধ্যে বাজারে নতুন পেঁয়াজ আসতে পারে। তখন দাম কমবে।
    মসলাজাতীয় পণ্যের আমদানিকারক পুরান ঢাকার নারায়ণ বাবু সাহা বলেন, গত সপ্তাহে কালীপুজোর সময় পেঁয়াজের দাম ছিল ৪২ থেকে ৪৮ টাকা। ভারতে এবার দুই দফা বন্যায় পেঁয়াজের উৎপাদন মার খেয়েছে। বিপুল পরিমাণ পেঁয়াজ নষ্ট হয়েছে। এখন ভারতেই ৩৮ থেকে ৪০ রুপিতে প্রতি কেজি পেঁয়াজ বিক্রি হচ্ছে। আজ দেশের বাজারে ভারতীয় পেঁয়াজের পাইকারি দাম ৫০ থেকে ৫২ টাকা। মিসর থেকে আমদানি করা পেঁয়াজের পাইকারি দাম ৪২ থেকে ৪৩ টাকা। দেশি পেঁয়াজ বিক্রি হচ্ছে ৭৫ থেকে ৮০ টাকায়। নতুন পেঁয়াজ না আসা পর্যন্ত দাম বাড়তে থাকবে বলে মনে হয়।
    কারসাজির মাধ্যমে পেঁয়াজের দাম বাড়ছে কি না—এমন প্রশ্নের জবাবে নারায়ণ বাবু সাহা বলেন, ‘না, এখানে কারসাজির কোনো বিষয় নেই। কোনো অসাধু ব্যবসা চলছে না। কোরবানির ঈদের সময় পাকিস্তান ও চীন থেকে অনেক পেঁয়াজ আমদানি করা হয়। ওই পেঁয়াজ আসতে প্রায় এক মাস সময় লাগে। এতে অনেক পেঁয়াজ নষ্ট হয়। ব্যবসায়ীরা ব্যাপক ক্ষতির মুখে পড়েন। এখন বাজারে পেঁয়াজের সংকট রয়েছে। আগামী ১০-১২ দিনের মধ্যে ভারতের বাজারে নতুন পেঁয়াজ উঠবে। তখন দাম কমে আসবে।’
    তবে ব্যবসায়ীদের কারসাজির কারণে পেঁয়াজের দাম বাড়ছে বলে মনে করেন কনজ্যুমারস অ্যাসোসিয়েশন অব বাংলাদেশের (ক্যাব) সাধারণ সম্পাদক হুমায়ূন কবির ভূঁইয়া। তিনি বলেন, পেঁয়াজ মজুত রেখে বাজারে সরবরাহ করা হচ্ছে না। খুচরা বিক্রেতারা যে পরিমাণ পেঁয়াজ চাইছেন, তা তাঁরা পাচ্ছেন না। কৃত্রিম সংকট তৈরি করা হচ্ছে। মুনাফালোভী ব্যবসায়ীদের এটা অপকৌশল। এ বিষয়ে সরকারের কঠোর তদারকির দাবি জানান তিনি।
   #### ৩০ অক্টোবর ২০১৭: একটি পেঁয়াজের দাম এখন পাঁচ টাকা! প্রথম আলো
    বাজারে পেঁয়াজের দাম সকাল-বিকেল বাড়ছে। ফাইল ছবি
    কয়েক মাস আগেই রাজধানীর বাজারে এক কেজি ভারতীয় পেঁয়াজ কেনা যেত ২০ টাকায়। ১০০ টাকার পেঁয়াজেই একটি মাঝারি পরিবারের পুরো মাস চলে যেত। আর এখন ২০ টাকায় মিলছে এক হালি পেঁয়াজ। গড়পড়তা আকৃতির একটি ভারতীয় পেঁয়াজের দাম পড়ছে ৫ টাকা।
    ক্রেতারা পেঁয়াজ কেনেন কেজি দরে, সেখানে হালির হিসাব কেন? এর কারণ, বাজারে পেঁয়াজের দাম সকাল-বিকেল বাড়ছে। দর এমন পর্যায়ে পৌঁছেছে যে কেজি হিসাবে পেঁয়াজ কেনার সামর্থ্য সবার না-ও থাকতে পারে। ঢাকার বাজারে গতকাল রোববার প্রতি কেজি দেশি পেঁয়াজের দাম উঠেছে ৮৫-৯০ টাকায়। এ তুলনায় ভারতীয় পেঁয়াজের দাম কমই বলা যায়, প্রতি কেজি ৭০ টাকা।
    রাজধানীর ছোট বাজার বা মুদি দোকানে কোনো বিক্রেতা নতুন কেনা দেশি পেঁয়াজ কেজিপ্রতি ৯০-১০০ টাকাও চাইছেন। অবশ্য গতকাল কারওয়ান বাজারের পাইকারি দোকানগুলোতে দেশি পেঁয়াজ কেজিপ্রতি ৭৮ টাকা ও ভারতীয় পেঁয়াজ ৫৮ টাকায় বিক্রি হয়।
    সরকারি সংস্থা ট্রেডিং করপোরেশন অব বাংলাদেশের (টিসিবি) বাজারদরের তালিকা অনুযায়ী, এক মাসে বাজারে পেঁয়াজের দাম ৭১ শতাংশ বেড়েছে। এক বছর আগে এক কেজি পেঁয়াজের দাম ২০ থেকে ৩৫ টাকা ছিল বলে জানায় টিসিবি।
    একটি পরিবারে মাসে গড়পড়তা পাঁচ কেজি পেঁয়াজ লাগে। আপনি যদি দেশি পেঁয়াজের ক্রেতা হন, তাহলে এক বছর আগে পণ্যটির পেছনে আপনার মাসে খরচ ছিল ১৭৫ টাকা। এখন একই পরিমাণ পেঁয়াজ কিনতে আপনার খরচ হবে ৪২৫ টাকা।
    কারওয়ান বাজারে গতকাল মামুন হোসেনের দোকানে গিয়ে মেপে দেখা যায়, আধা কেজিতে ভারতীয় পেঁয়াজ উঠেছে সাতটি। এ হিসাবে একটি পেঁয়াজের দাম পড়ছে পাঁচ টাকা। ভারতীয় পেঁয়াজের আকার মোটামুটি বড়। একটি ভারতীয় পেঁয়াজের সমান হবে তিনটি বড় আকৃতির দেশি পেঁয়াজ। একটি দেশি পেঁয়াজের দাম পড়বে দুই টাকা।
    মামুন হোসেনের দোকানে মিনিট দশেক দাঁড়িয়ে থেকে দেখা গেল, ক্রেতারা পেঁয়াজের দাম জিজ্ঞেস করে সামনে হাঁটা দিচ্ছেন। দু-একজন কিনলেও পরিমাণে কম। মামুন বলেন, ‘শনিবার সারা দিনে মাত্র ২১ কেজি বিক্রি হয়েছে। এত খারাপ অবস্থা কখনো হয় না। যখন বিক্রি কম হয়, তখনো ১০০ কেজি পেঁয়াজ বিক্রি করি।’
    মামুনের দোকানেই আধা কেজি পেঁয়াজ কিনতে গিয়েছিলেন আবদুল মান্নান। পেঁয়াজের দাম শুনে কষ্টের সুরে তিনি বলেন, ‘চাউল কিনমু, না পেঁয়াজ কিনমু।’ কথা বলে জানা যায়, মান্নান একটি বেসরকারি মেডিকেল কলেজে ছোট চাকরি করেন। ঢাকায় মেসে থাকেন। গত সপ্তাহে তিনি একই পেঁয়াজ ৫০ টাকায় কিনেছিলেন।
    বাংলাদেশে বছরে প্রায় ১৭ লাখ টন পেঁয়াজ উৎপাদিত হয়। এর বাইরে ৫ থেকে ৬ লাখ টন আমদানি করা হয়। যার বেশির ভাগ আসে ভারত থেকে। বছরের শেষ দিকে এসে প্রতিবারই পেঁয়াজের দাম বাড়ে। তবে এবার অনেক বেশি বেড়েছে। গত আগস্ট মাসে দেশি পেঁয়াজের দাম কেজিপ্রতি ৬৫ থেকে ৭০ টাকা ও ভারতীয় পেঁয়াজ ৫৫ টাকায় উঠেছিল। এরপর ভারতের সঙ্গে মিলিয়ে দেশেও দাম কমে যায়। ভারতের বাজারের সঙ্গে তাল মিলিয়ে চলতি মাসের শুরু থেকে আবার দাম বাড়তে থাকে।
    ভারতীয় পত্রিকা বিজনেস স্ট্যান্ডার্ড-এর এক খবরে গত বুধবার বলা হয়, দেশটির সবচেয়ে বড় পাইকারি বাজার মহারাষ্ট্রের নাসিক জেলার লাসালগাঁওয়ে প্রতি কেজি পেঁয়াজ ২৮ রুপিতে উঠেছে, যা দুই বছরের মধ্যে সর্বোচ্চ দর।
    এদিকে পেঁয়াজের দাম নিয়ে ভারতীয় সংস্থা ডিপার্টমেন্ট অব কনজ্যুমার অ্যাফেয়ার্স গত মঙ্গলবার একটি বৈঠক করেছে। এতে জানানো হয়, অন্ধ্র প্রদেশ, কর্ণাটক, মহারাষ্ট্র, গুজরাট, মধ্যপ্রদেশ ও রাজস্থানে নতুন খরিফ মৌসুমের পেঁয়াজ উঠতে শুরু করেছে। এক সপ্তাহের মধ্যে সরবরাহ পর্যাপ্ত পরিমাণে বাড়বে। এতে দাম কমে যাবে। বিজনেস স্ট্যান্ডার্ড-এর আরেক খবরে এসব তথ্য জানানো হয়।
    দেশের বাজারে নতুন মৌসুমের ‘মুড়িকাটা’ পেঁয়াজ ওঠার কথা ডিসেম্বরের শুরু থেকে। রাজধানীর শ্যামবাজারের একজন পেঁয়াজ আমদানিকারক বলেন, এবার বৃষ্টিতে মুড়িকাটা পেঁয়াজের আবাদ ক্ষতিগ্রস্ত হয়েছে। ভারতীয় নতুন পেঁয়াজ নভেম্বরের মাঝামাঝি থেকে আমদানি শুরু হবে। তখন দাম কমে যাবে বলে আশা প্রকাশ করেন তিনি।

    বগুড়ায় পেঁয়াজের দাম চড়া
    বগুড়া থেকে প্রথম আলোর প্রতিনিধি আনোয়ার পারভেজ জানান, বগুড়ায় এক সপ্তাহের ব্যবধানে পাইকারি পর্যায়ে দেশি পেঁয়াজের দাম দ্বিগুণ হয়ে গেছে। প্রতি কেজি বিক্রি হচ্ছে ৮০ টাকায়।
    উত্তরাঞ্চলে পেঁয়াজের অন্যতম পাইকারি আড়ত বগুড়ার রাজাবাজারের ব্যবসায়ীদের সঙ্গে কথা বলে জানা গেছে, উত্তরাঞ্চলে পেঁয়াজের বাজার নির্ভরশীল আমদানি করা ভারতীয় পেঁয়াজের সরবরাহের ওপর। ভারত থেকে দিনাজপুরের হিলি স্থলবন্দর হয়ে এই পেঁয়াজ আসে বগুড়ার রাজাবাজার আড়তে।
    রাজাবাজারের পাইকারি ব্যবসায়ী সুলতান মাহমুদ প্রথম আলোকে বলেন, সাত দিন আগে বগুড়ার এই পাইকারি বাজারে প্রতি কেজি দেশি পেঁয়াজ ৪০ এবং ভারত থেকে আমদানি করা পেঁয়াজ ৩০ টাকা কেজি দরে বিক্রি হয়েছে। সপ্তাহের ব্যবধানে শনিবার এই বাজারে দেশি পেঁয়াজ ৮০ এবং ভারতীয় পেঁয়াজ ৫৬ টাকায় উঠেছে।
    হিলি স্থলবন্দরের রবিউল ইসলাম নামের একজন আমদানিকারক বলেন, গত সেপ্টেম্বর মাসে ভারত থেকে পেঁয়াজ আমদানি হয়েছে প্রায় ১৩ হাজার মেট্রিক টন। অক্টোবর মাসে পেঁয়াজের সেই আমদানি প্রায় অর্ধেকে নেমেছে।
   #### ৩০ অক্টোবর ২০১৭: এই বুঝি পেঁয়াজ ছিনিয়ে নিল!’
    অনামিকা মণ্ডল
    , ১৫:১২

    পেঁয়াজ। ফাইল ছবি‘পেঁয়াজ কিনে নিয়ে বাড়ি ফেরার সময় প্রচণ্ড আতঙ্কে থাকতে হয়! এই বুঝি ছিনতাইকারী আক্রমণ করে পেঁয়াজ ছিনিয়ে নিল।’

    পেঁয়াজের দাম বাড়ায় এমন মন্তব্য আহমেদ সুমন ও তৌফিক ইমামের। পাঁচ টাকায় একটি পেঁয়াজ কিনতে কেমন লাগছে—সেটা জানতে চেয়ে পাঠককে প্রশ্ন করা হয় প্রথম আলোর ফেসবুক পেজে। সেখানেই এই মজার মন্তব্য করেছেন তাঁরা। অল্প সময়েই ব্যাপক সাড়া মিলেছে প্রথম আলোর পেজে। পাঠকদের কেউ কেউ বিষয়টি গুরুত্বের সঙ্গে নিয়ে দামের এত কারণ খুঁজেছেন। কেউ আবার দাম কমানোর উপায় বাতলে দিয়েছেন। তবে বেশির ভাগ পাঠকই হতাশা প্রকাশ করেছেন। আর এই হতাশা ব্যক্ত করেছেন মজার ছলে।

    এসএম বাহারুল হেমাম লিখেছেন, ‘পেঁয়াজ কাটার পর যে রকম চোখে পানি আসে, ঠিক তেমনি পেঁয়াজ কেনার আগেও পানি পড়ছে।’

    পোস্টটি শেয়ার হয়েছে ২০০ এরও বেশি। প্রতিক্রিয়া জানিয়েছে ১১ হাজার পাঠক। আর মন্তব্য করেছে এক হাজারেরও বেশি পাঠক।

    জুয়েল পারভেজ, তালুকদার সীমান্তসহ কয়েকজন পাঠক পেঁয়াজের চড়া দামে না খাওয়ার সিদ্ধান্ত নিয়ে ফেলেছেন। রাইহান আহমদ লিখেছেন, ‘আজ থেকে তরকারিতে পেঁয়াজ খাওয়া বন্ধ। মাসে তিন হাজার টাকার পেঁয়াজ খাওয়ার মতো বড়লোক এখনো হইনি।’

    অদ্রিকা অনুপমার মতে, ‘পেঁয়াজ খাওয়া স্বাস্থ্যকর নয়। খাওয়ার পরই গ্যাস্ট্রিক হয়ে যায়।’ নিজেকে সান্ত্বনা দিয়ে তিনি বলেছেন, ‘পেঁয়াজের দাম বেড়ে ভালোই হয়েছে।’

    এবার পড়ি পাঠকের কিছু কিছু মজাদার মন্তব্য:

    মোহাম্মদ আলিম কারও বাসায় বেড়াতে যাওয়ার সময় রসগোল্লা না নিয়ে পেঁয়াজ নিয়ে যাওয়ার পরামর্শ দিয়েছেন। কারণ পেঁয়াজ এখন নিঃসন্দেহে বিলাসী পণ্যের তালিকায়।

    মোহাম্মদ তোফাজ্জল হোসেইনের মতে, ‘বাংলাদেশে তো বর্তমানে পাঁচ টাকায় কোনো কিছু পাওয়া যায় না। সে হিসেবে পাঁচ টাকায় একটি পেঁয়াজ খুব একটা মন্দ নয়।’

    নূর ইসলাম লিখেছেন, ‘সোনার বাংলা নাম কিসের জন্য হয়েছে, এবার বোঝা গেল। এ দেশের মাটিতে যা জন্মায়, সব সোনার দামে বিক্রি হয়। তাই এই নাম।’

    সালাউদ্দিন মোল্লা অতীতের বিনিময় প্রথার যুগে ফিরে যাওয়ার ইচ্ছে প্রকাশ করে লিখেছেন, ‘সেদিনের অপেক্ষায় আছি, যেদিন পেঁয়াজ দিয়ে ডিম পাব!’

    আসিফ আলম লিখেছেন, ‘এখন বিয়ে করলে বউকে সোনার গয়না না দিয়ে পেঁয়াজের গয়না দিলেও রাগ করবে না।’

    ফিরোজ আহমেদ, শাহীন আলম, তারেক আজিজ, রায়হান ভূঁইয়ারা ব্যঙ্গ করে পেঁয়াজের মূল্যবৃদ্ধিকে উন্নয়নের অন্যতম নিদর্শন হিসেবে দেখাতে চেয়েছেন।

    তানভীর আহমেদ মন্তব্যের ঘরে তাদের বাসায় সংগ্রহে থাকা পেঁয়াজ চার টাকা দরে বিক্রয় করার জন্য ক্রেতা খুঁজেছেন। জাকিয়া জাফরিন পেঁয়াজের মূল্যবৃদ্ধিকে মানুষের ধৈর্য সীমার উন্নয়ন বলে আখ্যা দিয়েছেন।

    মো. লতিফ, কামরুল হাসান অবশ্য বিষয়টি গুরুত্বের সঙ্গে নিয়েছেন। পেঁয়াজের দাম বাড়ার কারণ হিসেবে আমদানি নির্ভরতা, আবাদি জমির পরিমাণ কমে যাওয়া, প্রাকৃতিক দুর্যোগের কথা বলেছেন। পাশাপাশি সরকারকে জরুরি পদক্ষেপ নেওয়ার আহ্বান জানিয়েছেন।

    মমিনুল ইসলাম, ওমর ফারুক, আজিজুল হক মল্লিক, মনজুরুল বাশার, নীল নিতু, অতিন আলির মতো নিত্যপ্রয়োজনীয় দ্রব্য পেঁয়াজের মূল্যবৃদ্ধিতে তাদের বেঁচে থাকা দায়।
   #### ৩১ অক্টোবর ২০১৭: কোট-প্যান্ট পরা পেঁয়াজ না খেলে কী হয়?
    ‘বাজার থেকে সাহেব এলেন কোট-প্যান্ট পরে/ কোট-প্যান্ট খুলতে গেলে চোখ জ্বালা করে।’ এই ধাঁধার জবাব খুঁজতে গেলে অনেককেই মাথা চুলকাতে হয়। কারণ, ভদ্রলোকটি যে পেঁয়াজ, সহজে কারও মাথায় খেলে না। এ মুহূর্তে এই ভদ্রলোক কেবল পোশাকেই নয়, দামেও জ্বালা ছড়াচ্ছে। বাজারে একটি পেঁয়াজের দাম এখন পাঁচটি টাকা—ভাবা যায়? অথচ এই পেঁয়াজ না হলে আমাদের দিন চলে না। বললাম বটে, আসলে কি তা-ই?

    ধরুন, মাছ-মাংসে পেঁয়াজ লাগবেই। তা ঝোল বা মাখো মাখো ভুনা করুন, পেঁয়াজ ছাড়া কি আর ব্যঞ্জন সুস্বাদু হয়। সালাদে পেঁয়াজ না হলে জমে না। মুচমুচে মাছ ভাজা? সেও তো কাঁচা পেঁয়াজের ফালি কচর কচর করে না চিবোলে হয় না। আমাদের ভেতো জীবনে পেঁয়াজকে পাশ কাটিয়ে চলার জো কোথায়? গরমের পান্তা বা শীতের কড়কড়ে ভাত, সে ওই মরিচের সঙ্গে পেঁয়াজের জুটি না হলে কি চলে? আর শাহি খানাদানায় পেঁয়াজ-ঘিয়ের ঘন ঝোল এড়াবেন কী করে? পোলাওয়ের ওপর একটুখানি পেঁয়াজের বেরেস্তা না দিলে মুখই রোচে না। পবিত্র রমজানের ইফতারে পিয়াজুসহ রকমারি অনেক খাবারেই পেঁয়াজের দেদার ব্যবহার রয়েছে।

    সর্দিতে বন্ধ নাক পেঁয়াজের ঝাঁজে চিচিংফাঁক। পেঁয়াজের রস গরম পানির সঙ্গে কুলকুচো করলে গলাব্যথায় আরাম মেলে। ইতিহাস বলে, রোমান সম্রাট নিরো ঠান্ডা সারাতে পেঁয়াজ খেতেন। পেঁয়াজ ক্যানসার, উচ্চ রক্তচাপ ও বহুমূত্র রোগ ঠেকাতে সহায়তা করে। ভারতে অনেক ট্যাক্সিচালককে গাড়িতে পেঁয়াজ ঝুলিয়ে রাখতে দেখেছি। পেঁয়াজ পয়মন্ত।

    পেঁয়াজ খালি খায়ই না, মাথায়ও দেয়। পুষ্টিবিদেরা বলেন, পেঁয়াজের রস মাথায় দিলে চুল পড়া কমে। কাটা-ছেঁড়া বা ক্ষতে পেঁয়াজের রস ব্যবহারের কথা শোনা যায়। ওই যে ঝাল ঝাড়তে বলে না—‘বিষপিঁপড়ার মতো এমন কামড় দিমু, পেঁয়াজের রস দিয়াও পার পাইবা না!’

    শৈশবে স্কুলে পড়ার সময় বন্ধুদের মধ্যে একটা গুঞ্জন ছিল—পেঁয়াজ ছিলে বগলের তলায় রাখলে শরীর গরম হয়। স্কুল কামাই দিতে জ্বরের অছিলা খাড়া করতে তাই পেঁয়াজ এক মোক্ষম দাওয়াই। এ কৌশল অবশ্য কখনো অ্যাপ্লাই করার সুযোগ হয়নি। তাই এ গুঞ্জন কতটা সত্য—বলতে পারছি না। আবার ‘পেঁয়াজের খেপ’ বলেও একটা কথা শোনা যায়, যে খেপ মারতে গেলে মানুষ আর ফিরে আসে না। ওই ‘পটল তোলা’ আরকি।

    তাই বলে পেঁয়াজ যে সবাই দেদার পছন্দ করে, তা নয়। অনেকে পেঁয়াজের গন্ধটা একদম সইতে পারে না। কারও পেটে পেঁয়াজ পড়লেই গ্যাসের বুদ্‌বুদ ওঠে। কোনো কোনো রীতিতে পেঁয়াজ খাওয়া বারণ।

    পেঁয়াজ নিয়ে তেমন একটা কৌতুকও আছে: এক বামুনের মেয়ের বিয়ে হবে। ছেলে সম্পর্কে বাবা খোঁজ নিচ্ছেন ঘটকের কাছে। তিনি জিজ্ঞেস করলেন, ‘ছেলের কোনো বদভ্যাস নেই তো?’
    ঘটক বলল, ‘না, ওই মাঝেমধ্যে একটু পেঁয়াজ খায় আরকি!’
    ‘এ্যাঁ, বলো কী!’
    ‘না, পেঁয়াজ তো আর সব সময় খায় না। যখন গোমাংস খায়, তখন।’
    বামনের তো এবার মাথায় হাত।
    ঘটক তাঁকে আশ্বস্ত করতে বলল, ‘গোমাংস তো আর যখন-তখন খায় না, ওই একটু মদ্যপান করলে।’

    পেঁয়াজ নিয়ে এটা কাল্পনিক কৌতুক বটে, বাস্তবে আদরের এই কন্দটি তার ভোক্তাদের সঙ্গে দাম নিয়ে রসিকতা করছে, তা অতি নির্মম। বাজারে যে পেঁয়াজ ১৫ থেকে ২০ টাকা কেজি হওয়ার কথা, সেই পেঁয়াজের দাম ধাঁ ধাঁ করে বেড়ে যাচ্ছে। কিনতে হচ্ছে ৭০ থেকে ৮০ টাকা বা তারও বেশি দামে।

    সংবাদপত্রের তথ্য (প্রথম আলো) বলছে, বাংলাদেশে বছরে প্রায় ১৭ লাখ টন পেঁয়াজ উৎপাদিত হয়। এর বাইরে ৫ থেকে ৬ লাখ টন আমদানি করা হয়। যার বেশির ভাগ আসে ভারত থেকে। বছরের শেষ দিকে এসে প্রতিবারই পেঁয়াজের দাম বাড়ে। তবে এবার অনেক বেশি বেড়েছে। গত আগস্ট মাসে দেশি পেঁয়াজের দাম কেজিপ্রতি ৬৫ থেকে ৭০ টাকা ও ভারতীয় পেঁয়াজ ৫৫ টাকায় উঠেছিল। এরপর ভারতের সঙ্গে মিলিয়ে দেশেও দাম কমে যায়। ভারতের বাজারের সঙ্গে তাল মিলিয়ে চলতি মাসের শুরু থেকে আবার দাম বাড়তে থাকে।

    প্রথম আলোতে প্রকাশিত খবরের তথ্যমতে, ভারতের সবচেয়ে বড় পাইকারি বাজার মহারাষ্ট্রের নাসিক জেলার লাসালগাঁওয়ে প্রতি কেজি পেঁয়াজ ২৮ রুপিতে উঠেছে, যা দুই বছরের মধ্যে সর্বোচ্চ দর। এ কারণেই আমাদের দেশের পেঁয়াজের বাজারও এখন চড়া। তাই পেঁয়াজ এখন কোট-প্যান্ট পরা ভদ্রলোকই বটে! যার নাগাল পাওয়া সহজ নয়। কিন্তু দেশের বাজারে দামের পাগলা ঘোড়ায় পেঁয়াজের সওয়ার হওয়ার বিষয়টি নতুন নয়। দেখা যায়, বর্ষা বা শীতের আগে, ঈদের মতো বড় কোনো উৎসবের আগে আচমকা লাফিয়ে ওঠে পেঁয়াজের দাম। এই সংকট মোকাবিলায় আগাম প্রস্তুতি কি নেওয়া যায় না? দেশের হিমাগারে অনেক পচনশীল খাবার বা খাবারের উপকরণ মজুত রাখা হয়। এ ধরনের সংকটের কথা ভেবে কি আগে থেকে পেঁয়াজ সেভাবে মজুত রাখা যায় না?

    পেঁয়াজ আমদানির বেলায়ও ভারতের ওপর ব্যাপক নির্ভরতা কমানোর বিষয়টি বিবেচনা করা উচিত। সুদূর মিসর থেকে যদি পেঁয়াজ আনা যায়, তাহলে চীন বা নিকটবর্তী অন্য কোনো দেশ, যেখান থেকে পেঁয়াজ আমদানির সুযোগ রয়েছে, সেসব দেশ থেকে পেঁয়াজ আমদানির বিষয়টা বিবেচনা করা দরকার। চালের মতো পেঁয়াজ মজুত করে কৃত্রিম সংকট তৈরি করা মুনাফাখোর একশ্রেণির মজুতদার ফায়দা লুটছে কি না, সেটাও ভালো করে খতিয়ে দেখা দরকার।

    আর পেঁয়াজের ওই দামের পাগলা ঘোড়া কিছুতেই যদি বশ না মানে, তাহলে অন্য ব্যবস্থা নেওয়া যায়। সে ব্যবস্থা নিজের হাতেই। পেঁয়াজ খেতেই হবে, এমন নয়। ডাল বা সবজির ফোড়নে পেঁয়াজ না দিলে কী হয়? স্বাদ বাড়ানোর জন্য কেবল পাঁচফোড়ন বা অন্য কোনো বিকল্প উপায় কি নেই? ভাজি-ভর্তা-ভুনায় পেঁয়াজ একটু কম খেলে কিছুই হবে না। মাছ-মাংসে পেঁয়াজ বাটা বা কুঁচি না দিলেই-বা ক্ষতি কী? এটা তো ভাত নয় যে না খেয়ে মারা যাব। পেঁয়াজের দাম নিয়ে হাহুতাশ না করে বরং পেঁয়াজ ব্যবহারে সংযমী হলে ভালো ফল পাওয়া যাবে বলে মনে করি। দাম কমবে না—যাহ, খেলাম না পেঁয়াজ!
    শরিফুল ইসলাম ভূঁইয়া: সাহিত্যিক ও সাংবাদিক
   #### ২৬ নভেম্বর ২০১৭ঃ পেঁয়াজের ১০০!
      পেঁয়াজের দামে যেন আগুন লেগেছে। বাজারে গিয়ে অতি নিত্যপ্রয়োজনীয় এ পণ্যটির গায়ে হাত দিলে ছ্যাঁকা লাগতে পারে। দেশি পেঁয়াজের কেজিতে দর উঠেছে ৯০ থেকে ১০০ টাকা। আর ভারতীয় পেঁয়াজের দর ৮০-৮৫ টাকা। সরকারি সংস্থা ট্রেডিং করপোরেশন অব বাংলাদেশ (টিসিবি) বলছে, গত বছর এই সময়ে বাজারে পেঁয়াজের দর কেজিপ্রতি সর্বোচ্চ ৪০ টাকা ছিল।

      দেশে কয়েক মাস ধরেই পেঁয়াজের দাম চড়া। আগুনে নতুন করে ঘি ঢেলেছে ভারত। গত বৃহস্পতিবার ভারত সরকার পেঁয়াজ রপ্তানিতে সর্বনিম্ন মূল্য (এমইপি) টনপ্রতি ৮৫০ ডলার নির্ধারণ করে দেয়। এতে কেজিপ্রতি সর্বনিম্ন রপ্তানিমূল্য দাঁড়ায় প্রায় ৬৯ টাকা। ভারতের এ সিদ্ধান্ত পাইকারি বাজারে ছড়িয়ে পড়ার পর এক দিনেই আমদানি করা পেঁয়াজের দাম কেজিপ্রতি ১০-১৫ টাকা বেড়ে যায়। এর সঙ্গে লাফ দেয় দেশি পেঁয়াজের দামও, বেড়ে যায় কেজিতে ১০ টাকা।

      রাজধানীর বাজারে এখন বড় দেশি পেঁয়াজ ১০০ টাকা ও ছোট দেশি পেঁয়াজ ৯০ টাকা কেজি দরে বিক্রি হচ্ছে। ভারতীয় মাঝারি লাল পেঁয়াজ কেজিতে ৮০-৮৫ টাকা, বড় আকারের পেঁয়াজ ৭৫-৮০ টাকা। অবশ্য আগে কিনে রাখা পেঁয়াজ কোনো কোনো বিক্রেতা কিছুটা কম দামে বিক্রি করতে পারছেন।

      দেশে গত মৌসুমে পেঁয়াজের উৎপাদন বেড়েছে। আমদানিও আগের বছরের চেয়ে অনেক বেশি হয়েছে। তারপরও সরবরাহে ঘাটতির কারণ দেখিয়ে বাজারে দাম বাড়িয়ে চলেছেন ব্যবসায়ীরা। এতে নাকাল হচ্ছে সাধারণ মানুষ।

      ফার্মগেটের ইন্দিরা রোডে গতকাল শনিবার ফুটপাতের একজন দোকানদার দেশি পেঁয়াজের কেজি ১০০ টাকা চান। শুনে খেপে যান পশ্চিম রাজাবাজারের বাসিন্দা কায়সার হোসেন। জানতে চাইলে তিনি প্রথম আলোকে বলেন, ‘সপ্তাহ খানেক আগে কিনেছি কেজিপ্রতি ৮০ টাকা দরে। এখন ১০০ টাকা চাইছে। এত দাম তো কখনো দেখিনি।’

      কারওয়ান বাজার আড়তে গতকাল প্রতি এক পাল্লা (৫ কেজি) দেশি পেঁয়াজ ৪২০ টাকা বিক্রি হয়েছে। এতে কেজিপ্রতি দর দাঁড়ায় ৮৪ টাকা। খুচরা বিক্রেতারা এ পেঁয়াজ কিনে বাছাই করে বড়টা ১০০ টাকা ও ছোটটা ৯০ টাকা দরে বিক্রি করেন। আড়তে ভারতীয় দুই রকমের পেঁয়াজ প্রতি ৫ কেজি ৩৭০-৩৮০ টাকা দর ছিল।

      আড়তের বিক্রেতা নোয়াব আলী প্রথম আলোকে বলেন, দাম আগে থেকেই বেশি ছিল। ভারতে দাম বাড়ায় শুক্রবার দেশেও বেড়ে গেছে।

      সরবরাহ চাহিদার চেয়ে বেশি

      দেশে পেঁয়াজের চাহিদা কত, তার কোনো সমীক্ষাভিত্তিক হিসাব নেই। ২০১৫ সালে বাংলাদেশ ট্যারিফ কমিশনের এক প্রতিবেদনে পেঁয়াজের চাহিদা ২২ লাখ টন বলে উল্লেখ করা হয়েছিল। গত এপ্রিল ও আগস্ট মাসে বাণিজ্য মন্ত্রণালয়ে দ্রব্যমূল্য পরিস্থিতি নিয়ে অনুষ্ঠিত বৈঠকের কার্যপত্রে পেঁয়াজের চাহিদা কত, তা উল্লেখ করা হয়নি। তবে সংশ্লিষ্ট ব্যক্তিদের ধারণা, দেশে পেঁয়াজের চাহিদা ২৩ থেকে ২৪ লাখ টন।

      বাংলাদেশ পরিসংখ্যান ব্যুরোর (বিবিএস) হিসাবে, ২০১৬-১৭ অর্থবছরে দেশে পেঁয়াজ উৎপাদিত হয়েছে ১৮ লাখ ৬৬ হাজার টন, যা আগের বছরের চেয়ে ১ লাখ ৩১ হাজার টন বেশি। বাংলাদেশ ব্যাংকের হিসাবে, আলোচ্য সময়ে দেশে ১০ লাখ ৪১ হাজার টন পেঁয়াজ আমদানি হয়েছে, যা আগের বছরের চেয়ে ৩ লাখ ৪০ হাজার টন বেশি। সব মিলিয়ে গত অর্থবছরে পেঁয়াজের জোগান এসেছে ২৯ লাখ টন।

      গত মৌসুমে উৎপাদিত দেশি পেঁয়াজ এখন বাজারে বিক্রি হচ্ছে। বাজারে এখন পেঁয়াজের সরবরাহ কেমন, জানতে চাইলে পুরান ঢাকার শ্যামবাজারকেন্দ্রিক আমদানিকারক আবদুল মাজেদ প্রথম আলোকে বলেন, বর্তমানে সরবরাহ চাহিদার চেয়ে কম। দেশি পেঁয়াজের মূল্যবৃদ্ধির কারণ হিসেবে তিনি বলেন, ‘এবার যারা পেঁয়াজ রেখেছিল, তারা ভালো লাভ করেছে।’

      বিবিএসের ২০১৪ সালের এক জরিপ অনুযায়ী, এক কেজি পেঁয়াজ উৎপাদনে গড়ে ১১ টাকা ৪৪ পয়সা খরচ হয়। দেশের অনেক চাষি ঘরের মাচায় পেঁয়াজ রেখে দেন, যা মৌসুম শেষে বিক্রি করেন। অনেক ফড়িয়া ব্যবসায়ীও পেঁয়াজ কিনে রাখেন লাভের আশায়।

      রপ্তানিমূল্য বেঁধে দিল ভারত

      ভারতের সংস্থা ডিরেক্টর জেনারেল অব ফরেন ট্রেড (ডিজিএফটি) গত বৃহস্পতিবার এক প্রজ্ঞাপনে পেঁয়াজের ন্যূনতম রপ্তানিমূল্য ৮৫০ ডলার ঠিক করে দেয়। এর মানে হলো, বাংলাদেশসহ অন্য দেশের আমদানিকারকেরা ভারত থেকে এর চেয়ে কম দামে পেঁয়াজ আমদানি করতে পারবেন না। পেঁয়াজের এ ন্যূনতম রপ্তানিমূল্য ৩১ ডিসেম্বর পর্যন্ত কার্যকর থাকবে বলে জানানো হয়েছে প্রজ্ঞাপনে।

      ভারতের বিভিন্ন গণমাধ্যমের খবর অনুযায়ী, দেশটির বিভিন্ন শহরে পেঁয়াজের কেজি ৫০-৬০ রুপিতে উঠেছে। এর কারণ বিভিন্ন জেলায় বন্যা ও বৃষ্টিতে পেঁয়াজের আবাদ ক্ষতিগ্রস্ত হওয়া।

      অভ্যন্তরীণ বাজারে দাম চড়ে গেলে ভারত পেঁয়াজের ন্যূনতম রপ্তানিমূল্য বেঁধে দেয়। সর্বশেষ ২০১৫ সালের শেষ দিকে দেশটি ন্যূনতম রপ্তানিমূল্য ৭০০ ডলার করেছিল, যা ওই বছরের ডিসেম্বরে তুলে নেওয়া হয়।

      বাংলাদেশে নভেম্বরের শেষ দিকে সাধারণত নতুন মুড়িকাটা পেঁয়াজ উঠতে শুরু করে। কিন্তু গত মাসে তিন দিনের টানা বৃষ্টি আবাদ ক্ষতিগ্রস্ত করেছে বলে জানান ব্যবসায়ীরা।
   #### ০৮ ডিসেম্বর ২০১৭ঃ আরও দুর্মূল্য পেঁয়াজ
      রাজধানীর বাজারে আরও দুর্মূল্য হয়ে উঠেছে পেঁয়াজ। নিত্যপ্রয়োজনীয় এই পণ্যটির দামের লাগামে টান পড়ছে না। কোনো কোনো খুচরা বাজারে এক দিনেই কেজিতে ২০ টাকা দাম বেড়ে গতকাল বৃহস্পতিবার প্রতি কেজি দেশি পেঁয়াজ ১২০ টাকায়, ভারতীয় পেঁয়াজ ৯০ টাকায় উঠেছে।
      মাছ, মুরগি, ডিম ও সবজির দাম কমায় ক্রেতাদের কিছুটা স্বস্তি এলেও তা আবার দূর হয়ে যাচ্ছে পেঁয়াজ কিনতে গিয়ে। অথচ গত বছর এ সময়ে পেঁয়াজের দাম ছিল এখনকার তিন ভাগের এক ভাগ। সরকারি সংস্থা ট্রেডিং করপোরেশন অব বাংলাদেশের (টিসিবি) বাজারদরের তালিকা অনুযায়ী, গত বছর এ সময়ে ভারতীয় ও দেশি পেঁয়াজের কেজিপ্রতি দাম ছিল ২৫ থেকে ৪০ টাকার মধ্যে। অর্থাৎ প্রতি কেজি পেঁয়াজ কিনতে এখন নগরবাসীর খরচ বেড়েছে তিন গুণ বা তারও বেশি।
      মাছ, মাংস, সবজি রান্না করতে পেঁয়াজ লাগবেই। তাই দাম যতই হোক, ক্রেতাদের পেঁয়াজ কিনতেই হয়। কাজীপাড়া বাজার থেকে মো. আসাদুজ্জামানকেও গতকাল পেঁয়াজ কিনতে হলো। এক কেজি দেশি পেঁয়াজ কিনলেন ১১০ টাকায়। জানতে চাইলে তিনি প্রথম আলোকে বলেন, ‘আমাদের পেঁয়াজ খেতে হয়। ব্যবসায়ীরা এর সাজা আমাদের দিচ্ছেন। নইলে দেশি পেঁয়াজের দাম এত বেশি হবে কেন?’
      কাজীপাড়া থেকে কারওয়ান বাজারে গিয়ে দেখা গেল পেঁয়াজের দাম আরও বেশি। দেশি পেঁয়াজ প্রতি কেজি ১২০ টাকা এবং ভারতীয় দুই ধরনের পেঁয়াজ ৯০ টাকা চাইছেন খুচরা বিক্রেতারা। পাইকারি দোকানে দেশি পেঁয়াজ প্রতি পাল্লা (৫ কেজি) ৫৫০ টাকা চাওয়া হচ্ছে। অর্থাৎ প্রতি কেজি ১১০ টাকা। অন্যদিকে ভারতীয় নতুন মৌসুমের পেঁয়াজের পাইকারি দর কেজিপ্রতি ৭৪ টাকা ও পুরোনোটি ৮০ টাকা।
      ভারত রপ্তানির ক্ষেত্রে প্রতি টন পেঁয়াজের ন্যূনতম দর ৮৫০ মার্কিন ডলার নির্ধারণ করেছে গত নভেম্বর মাসে। এটা না হয় ভারতীয় পেঁয়াজের দাম বাড়ার কারণ। কিন্তু দেশি পেঁয়াজের দাম এত বেশি কেন? জবাবে কারওয়ান বাজারের পাইকারি বিক্রেতা মো. আলাউদ্দিন বলেন, এখন মৌসুমের শেষ সময়। পেঁয়াজের মজুত ফুরিয়ে এসেছে। হাটে এক মণ পেঁয়াজ উঠলে তা কিনতে ফড়িয়া যায় ১০ জন। দর-কষাকষিতে দাম বেড়ে যায়।
      বছরের এ সময়ে সাধারণত নতুন মৌসুমের মুড়িকাটা পেঁয়াজ ওঠে। দুই মাসের চাহিদা পূরণ হয় এ পেঁয়াজ দিয়েই। কিন্তু এবার সে পেঁয়াজের দেখা মিলছে না। ব্যবসায়ীরা বলছেন, এবার বৃষ্টিতে মুড়িকাটা পেঁয়াজের আবাদ পিছিয়েছে।
      পেঁয়াজ ও চাল বাদে অন্যান্য পণ্যের দামে কিছু স্বস্তি এসেছে। সবজির দামও কিছু কমেছে। বিভিন্ন ধরনের সবজি পাওয়া যাচ্ছে প্রতি কেজি ৩০ থেকে ৫০ টাকার মধ্যে। মাসখানেক আগেও যা ৫০ থেকে ৮০ টাকা ছিল। সম্প্রতি ফার্মের মুরগির ডিম ও মুরগির দামও কমেছে। বড় বাজারে প্রতি ডজন ফার্মের লাল ডিম ৭০-৭৫ টাকায় বিক্রি হচ্ছে। অবশ্য হাঁসের ডিমের হালি ৪৫ টাকা। ব্রয়লার মুরগির কেজি ১২০ টাকা হয়েছে। বিক্রেতারা বলছেন, বাজারে ডিম ও মুরগির সরবরাহ বেশ ভালো। এ ছাড়া খাল-বিল শুকাতে শুরু করায় দেশি মাছ ধরা পড়ছে। এতে দামও কিছুটা কমেছে।
      বাজারে দেশি কই, শিং, মাগুর, শোল, পুঁটি, মেনি, খলিশা, টাকি, ফলি ইত্যাদি মাছ পাওয়া যাচ্ছে। অবশ্য বাজার ও আকারভেদে দামের পার্থক্য আছে। দেশি কই আকারে বড় হলে দেড় হাজার টাকা কেজি হাঁকছেন বিক্রেতারা। কিন্তু ছোট কই ৪০০ টাকা। বড় আকারের শোল মাছের কেজি ৬০০ টাকা চাইছেন বিক্রেতারা। তবে মাঝারি শোলের কেজি ৩৫০-৪০০ টাকা।
      ঢাকার বাজারে আমন মৌসুমের নতুন চাল এখনো উঠতে শুরু করেনি। দামও আগের মতোই আছে। প্রতি কেজি মোটা চাল ৪৪-৪৫ টাকা, মাঝারি চাল ৫৩-৫৫ টাকা এবং সরু মিনিকেট চাল মানভেদে ৫৮-৬০ টাকা।
   #### ১৩ই ডিসেম্বর ২০১৭ঃ দেশি পেঁয়াজের ঝাঁজ আরও বাড়ল
          রাজীব আহমেদ
          বাজারে দেশি পেঁয়াজের ঝাঁজ আরও বেড়েছে। এ সপ্তাহে কেজিপ্রতি দর ২০ টাকা বেড়ে ১৩০-১৪০ টাকা হয়েছে। দেড় শ হতে আর সামান্য বাকি। অবশ্য ভারতীয় পেঁয়াজ পাওয়া যাচ্ছে আগের দামেই, কেজিপ্রতি ৮৫-৯০ টাকায়।

          এক কেজি দেশি পেঁয়াজের দামে এখন বাজারে অনেক কিছুই পাওয়া যায়। এক কেজি ব্রয়লার মুরগি পাওয়া যাবে আরও ১০ টাকা কমে, ১২০ টাকায়। একই দামে পাঙাশ, তেলাপিয়া কিংবা চাষের কই কেনা যায় সহজেই। আর পেঁয়াজের বদলে আলু নিতে চাইলে পাওয়া যাবে ৫ থেকে ৬ কেজি। একই দামে আপনি পাবেন ২৪টি ডিম।

          সামাজিক যোগাযোগ মাধ্যমেও পেঁয়াজের রেকর্ড দাম নিয়ে বেশ আলোচনা চলছে। ‘পেঁয়াজের দাম’ এ শব্দ দুটি লিখে সার্চ দিয়ে (খোঁজ) দেখুন, নানা রকমের পোস্ট চলে আসবে। একজন লিখেছেন, ‘পেঁয়াজ দিয়ে রান্না, আর না, আর না। চল গিয়ে দেখি মা রাঁধছে কী? ও পেঁয়াজছাড়া তরকারি!’

          আরেকজন লিখেছেন পেঁয়াজছাড়া চ্যাঁপা শুঁটকি রান্নার রেসিপি। এক তরুণ শিঙারা খাওয়ার অভিজ্ঞতার কথা তুলে ধরেছেন এভাবে, ‘শিঙারা খাইতে গিয়া পেঁয়াজ চাইতেই দোকানদার আরেকটি শিঙারা দিয়া কইল, “শিঙারা দিয়া শিঙারা খান। পেঁয়াজ চাইবেন না”।’

          সত্যিই কি রাজধানীতে এসব হচ্ছে? নারায়ণ চন্দ্র ঘোষ ও তাঁর স্ত্রী প্রমীলা ঘোষ ফার্মগেটের পুলিশ বক্সের পাশে শিঙারা, ডালপুরি, ছোলা ও চা বিক্রি করেন। জানতে চাইলাম, শিঙারা খাওয়ার পেঁয়াজ আছে? প্রমীলা ঘোষ কাঠের বাক্স থেকে একটি বাটিতে কিছু পেঁয়াজ কুচি দেখিয়ে বললেন, ‘কেউ খুব করে চাইলে দিই। নইলে ভেতরেই থাকে।’

          অন্য সময় শিঙাড়ার সঙ্গে পেঁয়াজ আর কাঁচা মরিচ শোভা পায়। ক্রেতারা যতটুকু প্রয়োজন নিয়ে নেন। এখন লুকিয়ে রাখা কেন? নারায়ণ চন্দ্র বললেন, তিনি আড়াই শ গ্রাম দেশি পেঁয়াজ কিনেছেন ৩৫ টাকায়। আর ৪৫ টাকায় আধা কেজি কিনেছেন ভারতীয় পেঁয়াজ। এত দামের পেঁয়াজ কি শিঙাড়ার সঙ্গে ইচ্ছেমতো খাওয়ার সুযোগ দেওয়া যায়!

          দাম অস্বাভাবিক হয়ে যাওয়ায় প্রমীলা ঘোষ রান্নায় পেঁয়াজের ব্যবহার কমিয়েছেন। ছোলা রান্নায় আগে আধা কেজি দিলে এখন এক পোয়ায় কাজ সারেন তিনি। স্বামী ও এক সন্তান নিয়ে তিনজনের সংসারে দিনে এখন আর তিন-চারটির বেশি পেঁয়াজ ব্যবহার করেন না। আক্ষেপের সুরে বলেন, ‘ফুটপাতে দোকানদারি করে ৫০ টাকা কেজি দরে চাল আর ১৪০ টাকা কেজির পেঁয়াজ খাওয়া যায়!’

          পেঁয়াজের এত দাম আগে কখনো দেখেননি কারওয়ান বাজারের ঝালমুড়ি বিক্রেতা আবদুস সাত্তার। তাঁর বয়স ৬০ পেরিয়েছে। ষাটের দশকে তিনি নিজেই ৫০ পয়সা দরে পেঁয়াজ কিনেছেন। এখন অবশ্য সেই দাম আশা করেন না। বলেন, ‘মৌসুমের সময় যে পেঁয়াজ ২০ টাকা দরে বিক্রি হয়, তা এখন ১৩০ টাকা হয় কী করে? লাভেরও তো একটা সীমা থাকা উচিত।’ আবদুস সাত্তার ঝালমুড়ির খরচ কমাতে এখন পেঁয়াজের সঙ্গে কিছু পেঁয়াজ পাতাও মিশিয়ে দিচ্ছেন। বেশি দিচ্ছেন শসা।

          ঢাকার বাজারে নতুন মৌসুমের পেঁয়াজ পাতা উঠতে শুরু করেছে। কেজি ৪০ টাকা। পাতার গোড়ায় কচি কচি পেঁয়াজও পাওয়া যাচ্ছে। কারওয়ান বাজারের বিক্রেতা মো. মোস্তফা জানালেন, নতুন মুড়িকাটা পেঁয়াজ উঠতে আরও সপ্তাহ দু-এক লাগতে পারে। তাঁর দোকানে ছোট দেশি পেঁয়াজ ১৩০, ভারতীয় পেঁয়াজ ৮৫ ও ৯০ টাকা কেজিতে বিক্রি হচ্ছিল। এভাবে দাম বেড়ে যাওয়ায় তাঁর বিক্রি কমে গেছে। আগে দিনে তিনি ৭০ কেজির ৪ বস্তা পেঁয়াজ বিক্রি করতে পারতেন, এখন পারছেন এক বস্তার মতো।

          দেশে গত বছর এ সময়ে প্রতি কেজি পেঁয়াজের দাম সর্বোচ্চ ৪০ টাকা ছিল। এখন তা ২১৫ শতাংশ বেশি বলে জানাচ্ছে সরকারি সংস্থা ট্রেডিং করপোরেশন অব বাংলাদেশ (টিসিবি)। পাঁচ ছয় মাস ধরেই পেঁয়াজের দর বেশ চড়া। তবে দেশি পেঁয়াজ শতক হাঁকায় গত মাসে। নিজেদের বাজার সামাল দিতে গত ২৩ নভেম্বর ভারত সরকার পেঁয়াজ রপ্তানিতে সর্বনিম্ন মূল্য টনপ্রতি ৮৫০ ডলার বেঁধে দেয়। ডলারের এখনকার মূল্য ৮৩ টাকা ধরলে প্রতি কেজি ভারতীয় পেঁয়াজের আমদানি মূল্য দাঁড়ায় ৭০ টাকার বেশি।

          বাংলাদেশ পরিসংখ্যান ব্যুরোর (বিবিএস) হিসাবে, ২০১৬-১৭ অর্থবছরে দেশে পেঁয়াজ উৎপাদিত হয়েছে ১৮ লাখ ৬৬ হাজার টন, যা আগের বছরের চেয়ে ১ লাখ ৩১ হাজার টন বেশি। বাংলাদেশ ব্যাংক বলছে, বিগত অর্থবছরে ১০ লাখ ৪১ হাজার টন পেঁয়াজ আমদানি হয়েছে, যা আগের বছরের চেয়ে ৩ লাখ ৪০ হাজার টন বেশি। সব মিলিয়ে গত অর্থবছরে পেঁয়াজের জোগান এসেছে ২৯ লাখ টন। অবশ্য চাহিদা ২৩-২৪ লাখ টন বলে ধারণা করা হয়।

          এত সরবরাহের পরও দাম এত বেশি কেন, সে উত্তর নেই বাজারে। পাইকারি ব্যবসায়ীদের সোজা উত্তর, বেশি দামে কিনতে হয়, তাই বিক্রিও বেশি দামে। অবশ্য সুখবর হলো, ভারতে দাম কিছুটা কমেছে।

          দেশটির ইংরেজি দৈনিক টাইমস অব ইন্ডিয়া গত সোমবার এক খবরে জানায়, বাড়তি সরবরাহে দিল্লিতে ৮০ রুপি থেকে কমে পেঁয়াজের কেজি ৫০-৬০ রুপিতে নেমেছে। অবশ্য ভারত ন্যূনতম রপ্তানি মূল্য বেঁধে দিয়েছে, যার মেয়াদ শেষ হবে ৩১ ডিসেম্বর। তত দিনে দেশি পেঁয়াজ বাজারে উঠতে শুরু করবে।
          © স্বত্ব প্রথম আলো ১৯৯৮ - ২০১৭
          সম্পাদক ও প্রকাশক: মতিউর রহমান
          সিএ ভবন, ১০০ কাজী নজরুল ইসলাম অ্যাভেনিউ, কারওয়ান বাজার, ঢাকা ১২১৫
          ফোন: ৮১৮০০৭৮-৮১, ফ্যাক্স: ৯১৩০৪৯৬, ইমেইল: info@prothom-alo.info
          Print Now
 ## বিবিধ
  ### ০৮ আগস্ট ২০১৭, দক্ষিণ এশিয়ায় আমরাই শীর্ষে!
    প্রথম আলো
    গণিত অলিম্পিয়াড
    মুনির হাসান
    সপ্তাহ দু-এক আগে ব্রাজিলের রিও ডি জেনিরোতে অনুষ্ঠিত হয়েছে হাইস্কুলের শিক্ষার্থীদের জন্য বিশ্বের সবচেয়ে বড় ও মর্যাদাপূর্ণ মেধার লড়াই ৫৮তম আন্তর্জাতিক গণিত অলিম্পিয়াড (আইএমও)। সেখানে দুটি রুপা ও দুটি ব্রোঞ্জ পদক পেয়ে ১১১টি দেশের মধ্যে বাংলাদেশের অবস্থান হয়েছে ২৬তম! ২৬তম স্থানটি কতটা মর্যাদাপূর্ণ, তা বোঝা যায় আমাদের প্রতিবেশী দেশগুলোর অবস্থান দেখলে। এর মধ্যে ১৯৯৪ সালে আইএমওর আয়োজক ও শতকোটির দেশ ভারতের অবস্থান ৫২তম। শ্রীলঙ্কা ও পাকিস্তান যথাক্রমে ৬২ ও ৮১তম হয়েছে। অর্থাৎ, দক্ষিণ এশিয়ার দেশগুলোর মধ্যে আমাদের শিক্ষার্থীদের অবস্থানই শীর্ষে!

    তবে কেবল দক্ষিণ এশিয়ার শীর্ষস্থান নয়, এবারের ফলাফলে বাংলাদেশ আইএমওর অনেক ঐতিহ্যবাহী দলকেও পেছনে ফেলেছে। এর মধ্যে কানাডা ও জার্মানির কথা আলাদা করে বলা যায়। এই দুটি দেশ কেবল একাধিকবার আইএমওর আয়োজন করেছে তা নয়, বরং তাদের দলে এমন খুদে গণিতবিদও থাকে, যারা অতীতে শতভাগ নম্বর পেয়েছে। গণিতবিশ্ব তাদের সম্মানের চোখেই দেখে। কানাডা ও জার্মানির এবারের অবস্থান যথাক্রমে ২৯তম ও ৩৩তম। এ ছাড়া অস্ট্রেলিয়া, আফ্রিকা ও লাতিন আমেরিকার কোনো দেশ আমাদের ওপরে স্থান পায়নি। ২০১৪ সালে গণিতের ফিল্ডস মেডেল বিজয়ী এবারের স্বাগতিক দেশ ব্রাজিলের অবস্থান ছিল ৩৭তম।

    লক্ষ্য স্থির রেখে দীর্ঘমেয়াদি পরিকল্পনার ফসল হিসেবে এবারের ফলাফলকে বিবেচনা করা যায়। অনেকেই জানেন, ২০০১ সালে প্রথম আলোর সে সময়কার সাপ্তাহিক আয়োজন ‘বিজ্ঞান প্রজন্ম’–এর পাতায় ‘নিউরনে অনুরণন’ নামে গণিতের একটি আয়োজন পথপরিক্রমায় বাংলাদেশ গণিত অলিম্পিয়াডে পরিণত হয়েছে। অধ্যাপক জামিলুর রেজা চৌধুরী, অধ্যাপক মুনিবুর রহমান চৌধুরী, অধ্যাপক আনোয়ার হোসেন, অধ্যাপক মুহম্মদ জাফর ইকবাল, অধ্যাপক মোহাম্মদ কায়কোবাদের নেতৃত্বে বাংলাদেশ গণিত অলিম্পিয়াড কমিটি দেশে গণিত অলিম্পিয়াড আয়োজনের দায়িত্ব পালন করছে। এ কমিটিকে আর্থিক পৃষ্ঠপোষকতা দিচ্ছে ডাচ্‌-বাংলা ব্যাংক আর এই আয়োজনে থাকে প্রথম আলো। গুণী শিক্ষকদের সঙ্গে যুক্ত হয়েছে প্রথম আলো বন্ধুসভা এবং গণিত অলিম্পিয়াড স্বেচ্ছাসেবক, অধ্যাপক জামিলুর রেজা চৌধুরী যাদের নাম দিয়েছেন মুভার্স। সেই সঙ্গে শিক্ষক ও অভিভাবকদের স্বতঃস্ফূর্ত অংশগ্রহণ। এসবের একটি ধারাবাহিক অগ্রগতির প্রকাশ আইএমওর ওয়েবসাইটে দেখা যায়।

    আইএমওতে ছয়টি গাণিতিক সমস্যার সমাধান করতে হয় এবং সব কটি শুদ্ধ করে একজন সর্বোচ্চ ৪২ নম্বর পেতে পারে। ২০০৫ সালে মেক্সিকোতে আমাদের ছয়জন খুদে গণিতবিদের মোট অর্জন ছিল মাত্র ৩ নম্বর। ৯১টি দেশের মধ্যে আমাদের অবস্থান ছিল ৮৫তম। সে সময় অনেকেরই বক্তব্য ছিল, বাংলাদেশের আইএমওতে যাওয়া উচিত নয়। আমরা হাল ছাড়িনি। তবে একবারেই বড় কোনো লক্ষ্যের পেছনে আমরা ছুটিনি। আমরা জোর দিয়েছি ধারাবাহিক উন্নতির প্রতি। কাজে আমি এবং আমাদের কোচ ড. মাহবুব মজুমদার এভাবে আমাদের লক্ষ্য স্থির করতাম—কমপক্ষে একজনের একটি সমস্যার সমাধান, কয়েকজনের একটি সমাধান, দ্বিতীয় সমাধান থেকে আংশিক নম্বর প্রাপ্তি, একটি ব্রোঞ্জ, একটি রুপা, দলের মোট নম্বর ১০০ ছাড়ানো, ইত্যাদি।

    গণিত ক্যাম্পে তথা আমাদের প্রশিক্ষণ কার্যক্রমগুলোতে আমরা স্বেচ্ছাসেবকদের দায়িত্ব দিয়েছি প্রশিক্ষক হিসেবে। এদের বেশির ভাগই বিশ্ববিদ্যালয় পর্যায়ের শিক্ষার্থী। আমাদের কোচ এই প্রশিক্ষকদের তৈরি করে দেন, তারপর তারাই এই ক্যাম্পগুলো চালায়, কোচের তত্ত্বাবধানে। কেবল প্রশিক্ষণ নয়, আমরা শুরুতেই বুঝেছিলাম গাণিতিক সমস্যা সমাধানের একটি সংস্কৃতি গড়ে তুলতে হলে আমাদের এই আন্দোলনকে ছড়িয়ে দিতে হবে তৃণমূলে এবং তা কেবল সম্ভব, যদি বাংলায় অনেক অনেক বই লেখা যায়। ঠিক এই কাজই করা হয়েছে প্রায় ১৫ বছর ধরে। আমাদের শিক্ষক, গণিতবিদ ও স্বেচ্ছাসেবকেরা এরই মধ্যে বাংলা ভাষায় গণিতের নানান বিষয়ে দেড় শতাধিক বই লিখেছেন, যা আমাদের পুস্তক প্রকাশকেরা সানন্দে প্রকাশ করেছেন।

    পাশাপাশি আরও একটি সংস্কৃতি দানা বাঁধতে শুরু করেছে, সেটি হলো ‘প্যারালাল ম্যাথ স্কুল’। এটি হলো ছুটির দিনে, সপ্তাহান্তে এক জায়গায় জড়ো হয়ে নিজেরা নিজেরা গাণিতিক সমস্যা নিয়ে আলাপ-আলোচনা করা। সিনিয়ররা সেখানে জুনিয়রদের মেন্টর, প্রশিক্ষক হিসেবে কাজ করে।

    আর এই কাজগুলোর কোনোটিই কেবল ঢাকায় হয় না, সারা দেশেই হয়। ফলাফল হলো ২০১৭ সালে দুটি রুপার পদক পেয়েছে সিলেট ও চট্টগ্রামের প্রতিনিধি। এবং সব বিভাগের শিক্ষার্থীরা এরই মধ্যে জাতীয় দলে তাদের প্রতিনিধি রাখতে সক্ষম হয়েছে।

    আর এভাবে কাজ করে আমরা টের পেয়েছি আমাদের শিক্ষার্থীদের অসাধ্য আসলে কিছুই নেই। আমাদের ধারাবাহিক উন্নতিই এর প্রমাণ। ২০০৯ সালে প্রথম ব্রোঞ্জ পদক প্রাপ্তিতে আমাদের অবস্থান হলো ৫৮তম। ২০১২ সালে রুপার পদক নিয়ে আমরা এগোলাম চার ধাপ, ২০১৫-তে হলাম ৩৩তম আর এবার ২৬তম।

    এই যে গণিত অলিম্পিয়াডে আমাদের অবস্থান কানাডা, জার্মানি বা ভারতের ওপরে, তাতে কি বোঝা যায় আমাদের শিক্ষাব্যবস্থা তাদের থেকে উন্নত? না, মোটেই নয়। এসব দেশের শিক্ষাব্যবস্থা এবং শিক্ষার্থীদের গড় মান আমাদের দেশ থেকে অনেক অনেক উন্নত। কিন্তু গণিত অলিম্পিয়াডের এই সাফল্য দেখিয়ে দিয়েছে, বিজ্ঞানসম্মত উপায়ে সংশ্লিষ্ট জনগোষ্ঠীকে সমন্বিত করে সঠিক নির্দেশনা ও সহায়ক পরিবেশ গড়ে তুলতে পারলেই আমাদের শিক্ষার্থীরা তাদের মেধার পূর্ণ প্রকাশ দেখিয়ে দিতে পারে, যা প্রমাণ করে এই দেশের মেধা কেবল বিশ্বমানের নয়, সেটি আগামী সময়ে বিশ্বকে নাড়িয়ে দিতেও পারে।

    মুনির হাসান: সাধারণ সম্পাদক, বাংলাদেশ গণিত অলিম্পিয়াড কমিটি।
  ### ১১ আগস্ট ২০১৭ তরুণ, শুরু করার আগেই হতাশ কেন?
    প্রথম আলো
    মুনির হাসান
    একাংশের সংখ্যাগরিষ্ঠের ধারণা, চাকরিবাকরিসহ কাজকর্ম এখন মামা-চাচা কিংবা ‘বিশেষ তদবির ছাড়া’ হয় না। প্রতীকী ছবি। ছবি: আবদুস সালামকথা হচ্ছিল একটি চাকরি পোর্টালের নির্বাহী কর্তার সঙ্গে। তাঁর সাম্প্রতিক একটা অভিজ্ঞতা তিনি জানালেন। দেশের বেশির ভাগ চাকরি, বিশেষ করে বেসরকারি চাকরি এখন এসব পোর্টালের মাধ্যমে হয়। কোনো কোনো চাকরিদাতা এমনকি এই পোর্টালগুলোর ডেটাবেস থেকে প্রার্থী বাছাই করে সরাসরি ইন্টারভিউয়ের ব্যবস্থা করে। তাই চাকরিপ্রার্থীদের চাকরি পাওয়ার ক্ষেত্রে এসব পোর্টালে জীবনবৃত্তান্ত থাকলে কিছু বাড়তি সুবিধা পাওয়া যায়। তিনি জানালেন, সম্প্রতি তাঁদের পোর্টালে নতুন এক লাখ ছেলেমেয়ে যুক্ত হয়েছে। যুক্ত হওয়ার জন্য কেবল একটি ই-মেইল আইডি লাগে। এরপর ওই ই-মেইল দিয়ে লগ-ইন করে পোর্টালে নিজের একটা সিভি যোগ করা যায়, ছবি দেওয়া যায় এবং নিয়মিত সেটি হালনাগাদও করা যায়। ওই কর্মকর্তা আক্ষেপ কর বললেন, এক লাখের মধ্যে মাত্র ছয় হাজার তাদের প্রোফাইলটি সম্পূর্ণ করেছে! ৯৪ হাজার আর এই কাজটি করেনি। বলা বাহুল্য, ওই পোর্টালে যেসব চাকরিদাতা আছেন, তাঁরা মাত্র ছয় হাজারকেই বিবেচনা করবেন।

    আমার মনে পড়ল, মাত্র কদিন আগে একটি বেসরকারি বিশ্ববিদ্যালয়ের শিক্ষার্থীদের নিয়ে আমার অনুরূপ একটি অভিজ্ঞতা হয়েছে। শিক্ষার্থীদের পঠিত বিষয়ের বাস্তব প্রয়োগ এবং সংশ্লিষ্ট ক্ষেত্রে চাকরির বাজার সম্পর্কে ধারণার জন্য তাদের একটি আইসিটি প্রতিষ্ঠান পরিদর্শনের জন্য নির্বাচিত করা হয়। নির্ধারিত দিনে প্রতিষ্ঠানটি তাদের জন্য ব্রিফিং, বিভিন্ন সেকশন ঘুরে দেখাসহ খাওয়াদাওয়ার আয়োজন করলেও নির্ধারিত শিক্ষার্থীদের ৪৫ শতাংশ সেখানে উপস্থিতই হয়নি!
    শিক্ষার্থীদের উদাসীনতার এমন প্রকাশ দেখে দুদিন আগে দুটি ঘটনা আমার সামাজিক যোগাযোগ প্রোফাইলে শেয়ার করি। সেখানে আরও ঘটনার কথা জানতে পারি। যেমন ইন্টারভিউয়ের জন্য নির্ধারিত সময়ে উপস্থিত না হয়ে পরবর্তী দিনের জন্য ইন্টারভিউয়ের টাইম ঠিক করে সকাল থেকে ফোন বন্ধ রাখা, আবেদন করে ইন্টারভিউয়ের জন্য নির্বাচিত হয়ে সেখানে উপস্থিত না হওয়া ইত্যাদি বিষয় সম্ভবত আমাদের তরুণ প্রজন্মের একাংশের অস্থিরতা ও উদাসীনতাকে তুলে ধরেছে।
    গত কয়েক দিন এ বিষয়ে বিভিন্নজনের সঙ্গে কথা বলে আমার মনে হচ্ছে, দুই কারণে তরুণদের এ মনোভাব গড়ে উঠছে। একটি হলো ‘হলে হবে না হলে না হবে’—এমন মনোভাব। এ দলের আসলে জীবনের ঘাত-প্রতিঘাতের সঙ্গে সে রকম মোলাকাত হয়নি। অভিভাবকের অর্থে এরই মধ্যে তারা বিশ্ববিদ্যালয় পর্যায়ে চলে এসেছে এবং দুঃখ-কষ্ট ছাড়াই দিন যাপন করতে পারছে। এদের একটা অংশকে আরও দেখা যায় পড়াশোনায় যথাযথ মনোযোগ না দিয়ে বেদরকারি কাজে বিপুল পরিমাণ সময় অপচয় করতে। তাদের অনেকেরই ধারণা, চাকরির সময় হলে এমনিতেই সেটা পাওয়া যাবে। শুধু শুধু কষ্ট করার দরকার কী!
    তবে, একাংশের সংখ্যাগরিষ্ঠের ধারণা চাকরি-বাকরিসহ কাজকর্ম এখন মামা-চাচা কিংবা বিশেষ তদবির ছাড়া হয় না, হবেও না। অনেকের ধারণা, এগুলোর ব্যাপারে তাদের কোনো ‘দক্ষতা’ নেই, তাই তাদের চাকরিও হবে না।
    মুশকিল হচ্ছে, তাদের কেউ বলছেও না যে বিশেষ করে বেসরকারি চাকরির ক্ষেত্রে দক্ষতা ও মেধাকেই সবচেয়ে বেশি গুরুত্ব দেওয়া হয়। কারণ, প্রতিষ্ঠানগুলোকে তাদের কাজকর্ম তুলতে হয় এবং সেটির জন্য তাদের এমন কর্মী দরকার, যাদের এগিয়ে নেওয়া যায়, যাদের দক্ষতাকে শাণিত করা যায়।
    গত তিন বছরে একাধিক প্রতিষ্ঠানের কর্মী নিয়োগের সময় যুক্ত থাকার সুবাদে আমি এ কথা নির্দ্বিধায় বলতে পারি, নিয়মিতকরণের ঘটনা ছাড়া বেশির ভাগ প্রতিষ্ঠানই ‘আগে থেকে ঠিক’ করা প্রার্থী নিয়োগে তৎপরতা দেখায় না। সবাই ভালো কর্মীর সন্ধান করে।
    কিন্তু চাকরিপ্রার্থীদের একাংশের আচরণে কোনো কোনো মানবসম্পদ বিভাগ এতই বিরক্ত হয় যে তারা ‘রেফারেন্স’ প্রার্থী ছাড়া অন্যদের ব্যাপারে আগ্রহ হারিয়ে ফেলে। কারণ, কোনো একটি পদের জন্য একবার বিজ্ঞাপন দেওয়া হলে ক্ষেত্রবিশেষে কয়েক হাজার আবেদন পাওয়া যায়। সেখান থেকে বাছাই করে প্রথমে লিখিত পরীক্ষা, তারপর সাক্ষাৎকারের আয়োজন করাটা যথেষ্ট সময় ও ব্যয়বহুল কর্মকাণ্ড। তারপর যদি ঘটনা এমন হয় যে ‘২৬ জনের মধ্য মাত্র ৭ জন’ ভাইভা বোর্ডে উপস্থিত হয়, তাহলে পুরো প্রক্রিয়াটিই প্রশ্নবিদ্ধ ও অর্থহীন হয়ে পড়ে। এ কারণে অনেক মানবসম্পদ বিভাগ ইদানীং রেফারেল প্রার্থীদের ব্যাপারে আগ্রহ দেখাচ্ছে বেশি।
    দেশে ৪৭ শতাংশ গ্র্যাজুয়েটের সে অর্থে কর্মসংস্থান নেই। অথচ এরই মধ্যে দেশে প্রায় সাত-আট লাখ বিদেশি কর্মী কাজ করেন। এঁদের মধ্যে ক্ষুদ্র একটি অংশ বহুজাতিক প্রতিষ্ঠানে চাকরি করলেও বেশির ভাগই দেশীয় উদ্যোক্তাদের প্রতিষ্ঠানে কাজ করছেন। ২০১৬ সালে এই বিদেশি কর্মীরা আমাদের দেশ থেকে প্রায় ৪০০ কোটি ডলার নিয়ে গেছেন, যা দেশীয় টাকায় ৩০ হাজার কোটি টাকার বেশি! এসব উদ্যোক্তার কাছে জানতে চাইলে তাঁরা একবাক্যে দেশীয় কর্মীদের অদক্ষতা এবং একই সঙ্গে অপেশাদার মনোভাবকে দায়ী করেন।
    এসব উদ্যোক্তার এমনতর প্রশ্নের চটজলদি জবাব দেওয়া যায় না। কারণ, আমি একটি প্রতিষ্ঠানের কয়েকজন প্রকৌশলীকে কোনো নোটিশ বা জানান না দিয়ে বিদেশে চলে যেতে দেখেছি। তাঁদের এ আচরণের পর ওই প্রতিষ্ঠান যদি পরবর্তী সময়ে দেশি প্রকৌশলীদের চাকরি দিতে অনীহা দেখায়, তাহলে কি তাদের খুব বেশি দোষ দেওয়া যাবে?
  ### ০৩ সেপ্টেম্বর ২০১৭, হাজার কোটি অলস টাকা ও ব্রডব্যান্ডের কান্না
    প্রথম আলো
    মুনির হাসান

    ছবি: রয়টার্সঈদ উপলক্ষে প্রায় ৬৫ লাখ লোক ঢাকা ছেড়ে তাঁদের গ্রামে গেছেন। এ ছাড়া অন্য শহরগুলো থেকেও আরও প্রায় ৫০ লাখ লোক নিজেদের গ্রামের বাড়িতে গিয়েছেন। তাঁদের বিপুল অংশই স্মার্টফোনটি সঙ্গে নিয়ে গিয়েছেন। এই ছুটির সময়জুড়ে তাঁদের এই ফোন কেবল কথা বলা বা বার্তা আদান-প্রদানের কাজে ব্যবহার হবে তা নয়; বরং এর বহুমুখী ব্যবহারই হবে, বিশেষ করে ইন্টারনেটের ব্যবহার। তাঁদের কেউ কেউ ছোটবেলার বন্ধুদের খুঁজে পাবেন, তাঁদের সঙ্গে সারা দিন কাটাবেন। স্মৃতি ধরে রাখার জন্য ছবি তুলবেন এবং তারপর সেই ছবি ছড়িয়ে দিতে চাইবেন সামাজিক যোগাযোগের মাধ্যমে, যাতে অন্যরাও শরিক হতে পারে আনন্দের। সন্তানসম্ভবা স্ত্রীর সঙ্গে থেকে যাওয়ার জন্য বাড়ির বড় ছেলে এবার গ্রামের বাড়িতে আসতে পারেনি। মা ছোট ছেলেকে বলবে গরুর ছবি তুলে সেটি বড় ভাইকে পাঠাতে। চৌকস ছোট ছেলে তখন বলবে, ‘দাঁড়াও মা, তোমাকে দেখাই ভাই-ভাবি এখন কী করছে।’ এই বলে সে তার ভাইবার বা হোয়াটসঅ্যাপের ভিডিও কল চালু করবে। এবং তারপর থেকেই শুরু হবে তার যন্ত্রণা। পর্দাজুড়ে কেবল ঘোরা আর ঘোরা, ভাই-ভাবির ছবি আর সেখানে আসবে না!


    বাংলাদেশকে বলা যায় একটি ব্রডব্যান্ড গ্রাম। রাজধানী ঢাকার একটি অংশ এবং কয়েকটি বড় শহর ছাড়া দেশের কোথাও দ্রুতগতির ইন্টারনেট নেই। নেই যে নেই, এ নিয়ে কারও কোনো মাথাব্যথাও নেই। দেশের কোথাও সুস্থির মতো শান্তভাবে দ্রুতগতির ইন্টারনেট ব্যবহারের সুযোগ নেই। কয়েক বছর আগে খুব ঘটা করে তৃতীয় প্রজন্মের মোবাইল নেটওয়ার্ক চালু কররেও সেটা কিন্তু সারা দেশে সেভাবে পৌঁছায়ওনি। আর সত্যিকারের ব্রডব্যান্ড? নৈব নৈব চ! বেশির ভাগ সময় কোনো ভিডিও আপলোড করা যায় না, কোনো কোনো সময় একটা পোস্ট দেওয়ার জন্য বাড়ি থেকে বের হয়ে আসতে হয় এবং কখনো বড় রাস্তার পাশে গিয়ে ইন্টারনেট ব্যবহার করার চেষ্টা করতে হয়। অথচ শুধু পার্শ্ববর্তী দেশ নয়, বিশ্বের অধিকাংশ দেশই এখন চতুর্থ প্রজন্মের মোবাইল নেটওয়ার্ক সেবা চালু করার পাশাপাশি সবার জন্য ব্রডব্যান্ড চালুর ব্যাপারে জোর তৎপরতা চালিয়ে যাচ্ছে। আমরা এমনকি দুই বছর আগে তামাদি হয়ে যাওয়া জাতীয় ব্রডব্যান্ড নীতিমালাটিকেও হালনাগাদ করতে পারিনি।

    এসবের মধ্যে জানা গেল, বাংলাদেশ টেলিকম রেগুলেটরি কমিশনের (বিটিআরসি) সামাজিক দায়বদ্ধতা তহবিলে হাজার কোটি টাকার বেশি অলস পড়ে আছে। এই টাকা দিয়ে তারা কী করবে, তা নাকি এখনো ঠিক করতে পারেনি। অথচ অপারেটরদের কাছ থেকে এই টাকা আদায় করা হচ্ছে ২০১১ সাল থেকেই। এই হাজার কোটি টাকার একটি অংশ সুবিবেচনার সঙ্গে খরচ করতে পারলে এরই মধ্যে আমাদের ব্রডব্যান্ড অবকাঠামো ছড়িয়ে দিতে পারতাম সারা দেশেই।

    ব্রডব্যান্ড ইন্টারনেট এখন বিশ্বজুড়ে মৌলিক অধিকারের স্বীকৃতি পাচ্ছে। এর অন্যতম কারণ এর বাণিজ্যিক, অর্থনৈতিক ও দিনবদলের শক্তি। একটি গবেষণায় দেখা গেছে, প্রতি হাজার নতুন সংযোগের ফলে আটটি নতুন কাজের সুযোগ তৈরি হয়। ফলে কর্মসংস্থান বাড়ে এবং মানুষের জীবনমানও বাড়ে। আবার তথ্যপ্রযুক্তি ও ইন্টারনেটের প্রভাবে শিক্ষাক্ষেত্রেও যুগান্তকারী পরিবর্তনের সূচনা হয়েছে। এর সঙ্গে যুক্ত হয়েছে মুক্ত দর্শনের বিকাশ। ফলে বাংলাদেশের একজন শিক্ষার্থী ইচ্ছা করলেই (এবং ব্রডব্যান্ডে প্রবেশাধিকার থাকলে) বিশ্বের বিখ্যাত সব বিশ্ববিদ্যালয়ের কোর্সে অংশ নিতে পারে। এমআইটি, স্ট্যানফোর্ডের মতো বিশ্ববিদ্যালয়গুলো তাদের শিক্ষা কার্যক্রমকে ইন্টারনেটে উন্মুক্ত করছে।

    অন্যদিকে, ইন্টারনেটের কারণে উন্নত বিশ্বের অনেক কাজ এখন আমাদের মতো দেশের তরুণ-তরুণীরা ঘরে বসেই করতে পারে। একটি বড় করপোরেট প্রতিষ্ঠান বিগত ৫০ থেকে ৬০ বছরে প্রায় ৫০ হাজার পরিবারের কর্মসংস্থানের ব্যবস্থা করেছে। অথচ ইন্টারনেটে স্বাধীন ব্যবসার মাধ্যমে মাত্র পাঁচ বছরেই প্রায় ৩০ হাজার ছেলেমেয়ে নিজেদের আয়-রোজগারের ব্যবস্থা করতে সক্ষম হয়েছে।

    তথ্যপ্রযুক্তি শিল্পটি জ্ঞানভিত্তিক কার্যক্রম বলে এর প্রকৃত মূল্যায়ন করা অনেক সময় কঠিন হয়ে পড়ে। স্বাধীনতার পর ২০ বিলিয়ন ডলারের একটা রিজার্ভ গড়ে তুলতে আমাদের প্রায় ৪২ বছর লেগেছে। অথচ ‘হোয়াটসঅ্যাপ’ নামে একটি মোবাইল অ্যাপ্লিকেশন মাত্র ১৯ বিলিয়ন ডলারে বেচাকেনা হয়েছে। ‘অ্যাংরি বার্ড’ নামের একটি গেমস বিক্রি হয়েছে মাত্র ৮০ মিলিয়ন ডলারে! তার মানে হলো, তথ্যপ্রযুক্তির সঠিক ও উদ্ভাবনী ব্যবহার বাড়াতে পারলে জাতীয় আয় বৃদ্ধির যে স্বপ্ন আমরা দেখি, তার পথে এগোনোর একটা সুরাহা হয়।

    আর এ কারণেই দরকার সারা দেশে ব্রডব্যান্ড ছড়িয়ে দেওয়া। আমরা আগে জানতাম, ব্যান্ডউইথের উচ্চমূল্যের কারণে এটি সম্ভব হচ্ছে না। কিন্তু এ সরকারের চেষ্টায় ২০০৬ সালে যে ব্যান্ডউইথের দাম ছিল ৮৪ হাজার টাকা, সেটি এখন নেমে এসেছে মাত্র ৫০০ টাকায়! অথচ তারপরও রাজধানীর বাইরে বলতে গেলে ব্রডব্যান্ড সেবার কোনো প্রসার নেই। সম্বল বলতে মোবাইল অপারেটরদের উচ্চমূল্যের দুর্বল সেবা। সত্যিকারের ব্রডব্যান্ড বিকাশের জন্য দরকার ফাইবার অপটিক নেটওয়ার্কের বিস্তৃতি। আর ব্যবহারকারীর কাছে সংযোগ পৌঁছানোর সমাধান।

    যেসব সংস্থা ব্রডব্যান্ডকে ছড়িয়ে দেওয়ার জন্য কাজ করছে, তাদের বক্তব্য হলো, অবকাঠামোগত সুবিধা তৈরি করে একটি জেলা বা উপজেলা শহরে ব্রডব্যান্ড সেবা চালু করে সেটি বাণিজ্যিকভাবে লাভজনক করার মতো পর্যাপ্ত গ্রাহক সেখানে নেই। গ্রাহক তৈরি হলেই কেবল এই সেবা সম্প্রসারণ করা সম্ভব। অন্যদিকে, সামাজিক যোগাযোগের সাইটগুলোতে দেখা যায়, দেশের আনাচকানাচে তরুণ-তরুণীরা ব্রডব্যান্ডের আশায় চাতক পাখির মতো অপেক্ষা করছে।

    এ ক্ষেত্রে সরকারকেই একটি বড় উদ্যোগ নিতে হবে। দুই বছর মেয়াদি একটি উদ্যোগ হতে পারে, দেশের সব জেলা ও উপজেলা সদরে অন্তত ৫০০ থেকে ৬০০ বিনা তারের ও বিনা মূল্যের ব্রডব্যান্ড সেবা চালু করা। এই সেবাগুলো চালু করে সেখানে দুই বছরের জন্য ব্যান্ডউইথ ও রক্ষণাবেক্ষণের খরচ দেওয়া। তবে এই সেবাগুলো নামকাওয়াস্তে চালু করলে হবে না। কমপক্ষে সেকেন্ডে ১০ মেগাবাইট ব্যান্ডউইথের ব্যবস্থা করতে হবে। প্রকল্প শেষ হওয়ার আগেই এই সেবা চালু রাখার জন্য তা স্থানীয় উদ্যোক্তাদের হাতে ছেড়ে দিতে হবে। পরবর্তী সময়ে তারাই এটি চালু রাখবে। অন্যদিকে, এই কার্যক্রমের ফলে প্রতিটি স্থানে ব্রডব্যান্ড ব্যবহারকারীর সংখ্যা অনেকাংশে বৃদ্ধি পাবে। ফলে ইন্টারনেট সেবাদানকারী সংস্থাও বাণিজ্যিকভাবে সেবা দেওয়ার ব্যাপারে আগ্রহী হবে।

    বিটিআরসিতে পড়ে থাকা অলস হাজার কোটি টাকার সামান্য অংশ দিয়েই এই কাজটা করে ফেলা সম্ভব। পাবলিক স্পটের পাশাপাশি সব বিশ্ববিদ্যালয় ও বড় কলেজগুলোতেও বিনা মূল্যের এই ব্রডব্যান্ড সেবা সম্প্রসারণ করা প্রয়োজন।

    তাহলে হয়তো আমাদের তরুণদের একটা বড় অংশ গ্রামের পুকুরপাড়ে বসে-শুয়ে নিজেদের আয়-রোজগারের ব্যবস্থা করে ফেলতে পারত।
  ### ০৫ সেপ্টেম্বর ২০১৭, সবার জন্য ইন্টারনেট
    প্রথম আলো
    তথ্যপ্রযুক্তি
    মুনির হাসান
    , ০৯:২৪

    ছবি: রয়টার্স‘এখানে দাঁড়াবেন না, এদিক দিয়ে নেট আসছে। সরেন, না হলে আপনাদের টিকিট পেতে দেরি হবে।’ টিকিট নেওয়ার জন্য গাইবান্ধা স্টেশনের কাউন্টারে ছোট্ট জানালামতো জায়গাটা ঘিরে দাঁড়ানো কয়েকজনের উদ্দেশে সেখানকার বুকিং সহকারী ফজলুল হকের কথাগুলো ছাপা হয়েছে একটি অনলাইন মিডিয়ায়। ফজলুল হকের বরাত দিয়ে ওই পত্রিকা আরও লিখেছে, ‘জানালার দক্ষিণ-পশ্চিম দিক দিয়ে নেট (ইন্টারনেট) আসে।’ কাজেই ওদিকে দাঁড়ালে ইন্টারনেট বাধাগ্রস্ত হয়, ফলে ‘অনলাইনে টিকিট সেল করতে খুবই যন্ত্রণা হয়। কখনো কখনো একটি টিকিট দিতেও কয়েক মিনিট চলে যায়।’ (বাংলানিউজ, ১৬ আগস্ট)

    ফজলুল হকের এ কথা কয় দিন ধরেই আমার মাথায় ঘুরছে। কেবল সুষ্ঠু পরিকল্পনা, বাস্তবায়ন ও নজরদারির অভাবে একটি দেশের ইন্টারনেট ব্যবস্থা কীভাবে বিপর্যস্ত হতে পারে, তা এই উক্তিটিতে উঠে এসেছে। অথচ ২০২১ সালের মধ্যে ডিজিটাল বাংলাদেশ গড়ার চূড়ান্ত বাস্তবায়ন কেবল সর্বব্যাপী দ্রুতগতির ইন্টারনেটের মাধ্যমেই সম্ভব।

    ইন্টারনেট নিয়ে ফজলুল হকের কথার প্রতিফলন পাওয়া গেল একটি আন্তর্জাতিক প্রতিবেদনেও। ওকলা নামের একটি বৈশ্বিক প্রতিষ্ঠান প্রতি মাসে বিশ্বের বিভিন্ন দেশের ইন্টারনেট গতির একটি সূচক প্রকাশ করে। বিভিন্ন দেশের ব্যবহারকারীরা তাদের ইন্টারনেটের গতি জানার জন্য ওকলার ‘স্পিডটেস্ট’ নামের অ্যাপ্লিকেশনটি ব্যবহার করে। এর ভিত্তিতে জুলাই মাসের প্রতিবেদনে (<http://www. speedtest. net/global-index>) দেখা যাচ্ছে, বিশ্বের ১২২টি দেশের মধ্যে মোবাইল ইন্টারনেট গতিতে বাংলাদেশের অবস্থান ১২০তম। সব প্রতিবেশীসহ আফগানিস্তানের অবস্থানও আমাদের ওপরে। আর ফিক্সড ব্রডব্যান্ড ইন্টারনেট গতিতে বিশ্বের ১৩৩টি দেশের মধ্যে বাংলাদেশের অবস্থান ৭৮তম।

    বাংলাদেশ টেলিকমিউনিকেশন রেগুলেটরি কমিশনের (বিটিআরসি) হিসাব অনুসারে এখন দেশে ইন্টারনেট ব্যবহারকারীর সংখ্যা ৭ কোটি ৩৩ লাখ। এর মধ্যে মোবাইল ইন্টারনেটে গ্রাহক ৬ কোটি ৮৬ লাখ এবং ইন্টারনেট সার্ভিস প্রোভাইডার বা আইএসপিদের গ্রাহকসংখ্যা ৪৬ লাখ। এই সাড়ে ৭ কোটি ইন্টারনেট গ্রাহকের ব্যবহৃত মোট ইন্টারনেট ব্যান্ডউইথের পরিমাণ ৪২৬ জিবিপিএস। এর মধ্যে মোবাইলে ব্যবহার মাত্র ১১০ জিবিপিএস ও আইএসপির গ্রাহকদের বাকিটা। এর মানে ৯৩ শতাংশ মোবাইল গ্রাহক মাত্র
    ২৬ শতাংশ ব্যান্ডউইথ ব্যবহার করছে। ১৩ গুণ বেশি মোবাইল গ্রাহকের ব্যান্ডউইথের ব্যবহার আইএসপি গ্রাহকের তিন ভাগের এক ভাগ মাত্র!

    এরই মধ্যে ৩১ জুলাই প্রথম আলোতে ‘ইন্টারনেট ব্যবসার খরচ বাড়বে’ শীর্ষক এক সংবাদে জানা গেছে, আইএসপির লাইসেন্স ফি ১০ থেকে ২৫ গুণ বাড়ানোর সিদ্ধান্ত নিয়েছে সরকার। সারা দেশে ইন্টারনেট সেবা দিতে পারে, এমন নেশনওয়াইড আইএসপির জন্য নতুন লাইসেন্স ফি ঠিক করা হয়েছে ২৫ লাখ টাকা। এ ধরনের আইএসপির বার্ষিক লাইসেন্স নবায়ন ফি হবে ৫ লাখ টাকা। দুই ক্ষেত্রেই এর আগের ফি ছিল ১ লাখ টাকা করে। অর্থাৎ বাড়ানো হলো ২৫ গুণ! সেন্ট্রাল জোন আইএসপির নতুন লাইসেন্স ফি ১৫ লাখ ও লাইসেন্স নবায়ন ফি ৩ লাখ টাকা করার প্রস্তাব করা হয়েছে। আর জোনাল আইএসপির নতুন লাইসেন্স ফি ১০ লাখ ও নবায়ন ফি ২ লাখ টাকা করা হবে। মড়ার উপর খাঁড়ার ঘা হিসেবে এখন থেকে বাড়তি লাইসেন্স ফি ছাড়াও এসব প্রতিষ্ঠান ইন্টারনেটের ব্যবসা করে বছরে যা আয় করবে, তার ১ শতাংশ অর্থ রাজস্ব ভাগাভাগি হিসেবে বিটিআরসিকে এবং আরও ১ শতাংশ বিটিআরসির সামাজিক সুরক্ষা তহবিলে (এসওএফ) জমা দিতে হবে!

    বিশ্বের ইতিহাসে আইএসপি লাইসেন্স ফি একবারে ২৫ গুণ বাড়ানো একটি নজিরবিহীন ঘটনাই কেবল নয়, এটি একটি বিশ্ব রেকর্ডও বটে। এ ছাড়া আইএসপির মতো কম মুনাফার প্রতিষ্ঠানগুলো বিশ্বের আর কোথাও রাজস্ব ভাগাভাগি করে বা সামাজিক দায়বদ্ধতা তহবিলে টাকা দেয়, এমনটাও কখনো শোনা যায়নি। এ উদ্যোগের ফলে ভোক্তা পর্যায়ে ইন্টারনেটের দাম যে বিপুল পরিমাণে বেড়ে যাবে, তাতে কোনো সন্দেহ নেই। আর যেসব স্থানে দাম বাড়ানো সম্ভব হবে না, সেখানে সেবার মান কমিয়ে দেওয়া হবে।

    বিশ্বব্যাপী ইন্টারনেট এখন মৌলিক অধিকার হিসেবেই স্বীকৃতি পাচ্ছে। অন্ন, বস্ত্র, বাসস্থানের পরই এখন ‘সবার জন্য ব্রডব্যান্ডের’ নীতি নিচ্ছে সরকারগুলো। ইন্টারনেটের নানান সুবিধার মধ্যে তিনটি গুরুত্বপূর্ণ বিষয়কে বিশ্বব্যাপী প্রাধান্য দেওয়া হচ্ছে। এই প্রথমটি হচ্ছে সামাজিক সাম্য। ইন্টারনেট সামাজিক সমতা সম্প্রসারণে শিল্পবিপ্লবের চেয়েও বেশি শক্তিশালী। ইন্টারনেটে যুক্ত হওয়ার পর গ্রাহকের বর্ণ কিংবা লিঙ্গের ব্যাপারটা আলাদা কোনো দ্যোতনা সৃষ্টি করে না। ইন্টারনেটের দ্বিতীয় শক্তি হলো কর্মসংস্থানের সুযোগ সৃষ্টি ও ব্যবসা করার প্রতিকূলতাকে কমিয়ে দেওয়ার সক্ষমতা। বলা হয়, প্রতি এক হাজার নতুন সংযোগ আটটি নতুন কর্মসংস্থানের সৃষ্টি করে। কেবল তা-ই নয়, ১০ শতাংশ ব্রডব্যান্ডের বৃদ্ধি জাতীয় আয়ের ১ শতাংশ পর্যন্ত বাড়াতে পারে। ইন্টারনেটের প্রভাবে আত্মকর্মসংস্থানের প্রবৃদ্ধিও বিপুলভাবে বাড়ে। বিগত কয়েক বছরে দেশে ফেসবুকভিত্তিক বাণিজ্য উদ্যোগের সংখ্যাবৃদ্ধি দেখে সেটির প্রমাণ পাওয়া যায়। সর্বশেষ হলো শিক্ষার বিস্তার। অনেক কাঠখড় পুড়িয়ে বিপুল অর্থ ব্যয় করে মানসম্মত শিক্ষাকে সবার জন্য সহজপ্রাপ্য করার সংগ্রামকে বেগবান করেছে ইন্টারনেট। এসব কারণে দেশে দেশে ব্রডব্যান্ডকে ছড়িয়ে দেওয়ার প্রাণান্তকর চেষ্টা দেখা যাচ্ছে। বাংলাদেশই হয়তো এর ব্যতিক্রম। কারণ হলো, যে সংস্থার এই কাজগুলো করার কথা, তারা ‘অন্য কাজে’ ব্যস্ত।

    ২০০৯ সালে সরকার গঠনের পরপরই বর্তমান সরকার একটি যুগোপযোগী ব্রডব্যান্ড নীতিমালা প্রণয়ন ও বাস্তবায়ন শুরু করে। এর আওতায় বেশ কিছু পদক্ষেপ গ্রহণ করার ফলে চালু হয় তৃতীয় প্রজন্মের মোবাইল সেবা, সম্প্রসারিত হয় ব্রডব্যান্ডের সীমানা এবং ক্রমান্বয়ে দেশে একমাত্র সাবমেরিন কেবলের বিকল্প সংযোগও পাওয়া যায়। দুর্ভাগ্য হলো, ওই নীতিমালা ২০১৫ সালে তামাদি হয়ে যাওয়ার পরও আজ পর্যন্ত সেটিকে হালনাগাদ করার কোনো উদ্যোগ নেই। ওই নীতিমালার লক্ষ্যমাত্রা অর্জনের কোনো হিসাব-নিকাশ হয়েছে কি না, সেটাও জানা যায়নি। অথচ একই সময়ে প্রণীত তথ্য ও যোগাযোগপ্রযুক্তি নীতিমালা এরই মধ্যে একবার পরিমার্জিত হয়ে নতুনভাবে গৃহীত হয়েছে এবং সেটিরও হালনাগাদ করার কার্যক্রম সম্প্রতি শুরু করেছে তথ্য ও যোগাযোগপ্রযুক্তি বিভাগ। জাতীয় টেলিকম নীতিমালা তামাদি হয়ে গেছে ২০১০ সালেই। সেটিও হালনাগাদ করার কোনো উদ্যোগ বিটিআরসি বা টেলিযোগাযোগ বিভাগ গ্রহণ করেনি।

    অথচ এই দুটি নীতিমালা দ্রুততার সঙ্গে হালনাগাদ করে সারা দেশে ব্রডব্যান্ড সম্প্রসারণ, তৃতীয় প্রজন্মের মোবাইল সেবা ছড়িয়ে না পড়ার কারণ বের করে অল্প সময়ের মধ্যে চতুর্থ ও পঞ্চম প্রজন্মের সেবা চালু করা এখন সময়ের দাবি। অথচ এসব দিকে নজর না দিয়ে বিটিআরসি অহেতুক ইন্টারনেটের খরচ বাড়ানোর নীতি বাস্তবায়নে ব্যস্ত।
  ### ০২ অক্টোবর ২০১৭:প্রবাসী আয় সবচেয়ে বেশি কমছে বাংলাদেশেই
    বিশ্বের প্রতিটি দেশেই প্রবাসী আয় বা রেমিট্যান্স প্রাপ্তি কমেছে। তবে দেশগুলোর মধ্যে প্রবাসী আয় সবচেয়ে বেশি কমেছে বাংলাদেশ ও ভারতে। সে তুলনায় পাকিস্তান ও শ্রীলঙ্কায় প্রবাসী আয় কমে যাওয়া এতটা প্রকট হয়নি।

    বিশ্বব্যাংক বলছে, প্রবাসী আয় বা রেমিট্যান্স কমে যাওয়া এখন একটি বৈশ্বিক প্রবণতা। দুই বছর ধরেই এই প্রবণতা অব্যাহত রয়েছে। চলতি ২০১৭ সালেও একই প্রবণতা। যেমন ২০১৫ সালে বিশ্বব্যাপী রেমিট্যান্স কমেছিল ১ শতাংশ, ২০১৬ সালে তা ২ দশমিক ৪ শতাংশ কমে হয়েছে ৪২৯ বিলিয়ন বা ৪২ হাজার ৯০০ কোটি ডলার।

    বিশ্বব্যাংক বাংলাদেশ নিয়ে তাদের ‘হালনাগাদ উন্নয়ন’ নামে সেপ্টেম্বর সংখ্যার প্রতিবেদনে প্রবাসী আয় পরিস্থিতি বিশ্লেষণ করেছে। প্রতিবেদন অনুযায়ী সব দেশে প্রবাসী আয় কমলেও এর গভীরতা ও ধারাবাহিকতার দিক থেকে পরিস্থিতি খারাপ বেশি বাংলাদেশ ও ভারতের। অর্থাৎ এই দেশ দুটিতে প্রবাসী আয় বেশি কমেছে এবং তা ধারাবাহিকভাবেই কমছে। বাংলাদেশ ও অন্য উন্নয়নশীল দেশগুলো সবচেয়ে বেশি প্রবাসী আয় পায় মূলত মধ্য উপসাগরীয় দেশগুলো থেকে। এসব দেশের অর্থনীতির আয়ের মূল উৎস জ্বালানি তেল। আর এই জ্বালানি তেলের দাম কমে যাওয়ার কারণেই প্রবাসী আয়ে ধাক্কা লেগেছে। তেল থেকে আয় কমে যাওয়ায় উপসাগরীয় দেশগুলো নানা ধরনের আর্থিক নীতি গ্রহণ করেছে। যেমন, অনাবাসী নাগরিকদের ওপর কর আরোপ, জ্বালানি ব্যয় বৃদ্ধি ও ভর্তুকি হ্রাস। এসব কারণে দেশগুলোতে থাকা মানুষের জীবনযাত্রার ব্যয় বেড়ে গেছে। আর এরই প্রভাব পড়েছে প্রবাসী আয় প্রবাহে।

    বাংলাদেশ পরিস্থিতি
    বিগত ২০১৬-১৭ অর্থবছরে প্রবাসী আয় কমেছিল সাড়ে ১৪ শতাংশ। ওই অর্থবছরে প্রবাসীরা পাঠান ১ হাজার ২৭৬ কোটি ডলার। আর তারও আগের অর্থবছরে (২০১৫-১৬) প্রবাসী আয় আসে ১ হাজার ৪৯৩ কোটি ডলার। এই অর্থবছরে প্রবাসী আয় কমেছিল আড়াই শতাংশ। সর্বশেষ ২০১৪-১৫ অর্থবছরে প্রবাসী আয়ে প্রবৃদ্ধি ছিল সাড়ে ৭ শতাংশ। যদিও চলতি ২০১৭-১৮ অর্থবছরের প্রথম দুই মাসে (জুলাই-আগস্ট) অবশ্য প্রবাসী আয়ে প্রবৃদ্ধি হয়েছে প্রায় ১৬ শতাংশ। ঈদের কারণেই এমনটি হয়েছে বলে মনে করা হয়।

    বাংলাদেশও প্রবাসী আয়ের জন্য উপসাগরীয় দেশগুলোর ওপর অনেক বেশি নির্ভরশীল। মোট প্রবাসী আয়ের ৬০ শতাংশই আসে এসব দেশ থেকে। একমাত্র কাতার ছাড়া বাকি সব উপসাগরীয় দেশ থেকেই প্রবাসী আয় হ্রাস পেয়েছে। বিশেষ করে সৌদি আরব, সংযুক্ত আরব আমিরাত, বাহরাইন ও কুয়েত থেকে প্রবাসী আয় আসা কমেছে সবচেয়ে বেশি।

    আয় কমলেও প্রবাসে কাজ করতে যাওয়া বাংলাদেশের মানুষের সংখ্যা কমেনি, বরং বেড়েছে। বিশ্বব্যাংকের প্রতিবেদন অনুযায়ী, ২০১৬-১৭ অর্থবছরে উপসাগরীয় দেশগুলোতে বাংলাদেশি যাওয়ার সংখ্যা বেড়েছে ৫৪ শতাংশ। এ সময় ৭ লাখ ৫১ হাজার ৪১০ জন উপসাগরীয় দেশগুলোতে কাজ করতে গেছেন। এই সংখ্যা গত অর্থবছরের মোট জনশক্তি রপ্তানির ৮৪ শতাংশ। সবচেয়ে বেশি গেছে সৌদি আরব, ওমান, কাতার, সংযুক্ত আরব আমিরাত, মালয়েশিয়া ও সিঙ্গাপুরে। এত মানুষ গেলেও বিপরীতে কত মানুষ একই সময়ে ফিরে এসেছেন, তার কোনো নির্ভরযোগ্য উপাত্ত নেই, উল্লেখ করে বিশ্বব্যাংক আরও বলছে, নতুন যাঁরা গেছেন, তাঁদের প্রতি চারজনের একজন নারী। তাঁরা অত্যন্ত কম বেতনে যাচ্ছেন। এটিও প্রবাসী আয় কমার আরেকটি কারণ।

    কেন কমছে
    বিশ্বব্যাংকের প্রতিবেদনটিতে বলা হয়েছে, প্রবাসী আয় কমে যাওয়ার কারণ নিয়ে বাংলাদেশ ব্যাংকও মাঠ পর্যায়ে অনুসন্ধান চালিয়েছে। দেখা গেছে, প্রবাসী আয় পাঠানোর ক্ষেত্রে অর্থ পাঠানোর অনানুষ্ঠানিক পথ ব্যবহার করা হচ্ছে, বিশেষ করে মধ্যপ্রাচ্য, সিঙ্গাপুর, মালয়েশিয়া ও যুক্তরাষ্ট্র থেকে। বলে রাখা ভালো, পরিমাণের দিক থেকে সবচেয়ে বেশি প্রবাসী আয় কমেছে যুক্তরাষ্ট্র থেকে। প্রবাসী আয় পাঠানোর ক্ষেত্রে নানা ধরনের মোবাইল ব্যাংকিং পদ্ধতিরই ব্যবহার বেশি হচ্ছে। বাংলাদেশ পরিসংখ্যান ব্যুরোর (বিবিএস) সমীক্ষায়ও দেখা গেছে, ২০১৩ সালের তুলনায় ২০১৬ সালে প্রবাসী আয় পাঠানোর ক্ষেত্রে মোবাইল ব্যাংকিং ও হুন্ডির ব্যবহার অনেক বেড়েছে। এর একটি কারণ হতে পারে বিনিময় হারের পার্থক্য, দ্রুত অর্থ পাঠানোর সুবিধা ও কম খরচ।

    বিশ্বব্যাংক সবশেষে বলছে, কমে গেলেও এখনো বাংলাদেশের বৈদেশিক মুদ্রা আয়ের অন্যতম উৎস এই প্রবাসী আয়। এই আয় মোট ঋণ ও বিদেশি বিনিয়োগের চেয়েও বেশি। তা ছাড়া, বিশেষ করে বাংলাদেশের পল্লি অঞ্চলের বিশালসংখ্যক পরিবার এই প্রবাসী আয়ের ওপর নির্ভরশীল। সুতরাং এভাবে প্রবাসী আয় কমে যাওয়া অব্যাহত থাকলে সামগ্রিক অর্থনীতিতেই এর বিরূপ প্রভাব পড়বে।
    © স্বত্ব প্রথম আলো ১৯৯৮ - ২০১৭
  ### ২৮ অক্টোবর ২০১৭: শীতে গরিব হয়ে যায় ৪৫ লাখ মানুষ - প্রথম আল
    বাংলাদেশ পরিসংখ্যান ব্যুরোর জরিপ অনুযায়ী, কাজের সুযোগ কম থাকে বলে জানুয়ারি-মার্চ মাসে দেশের গরিব মানুষের সংখ্যা বৃদ্ধি পায়। প্রথম আলো ফাইল ছবিএ দেশে শীতকালে দারিদ্র্য বেড়ে যায়। গরিব মানুষের সংখ্যা বাড়ে। জানুয়ারি-মার্চ সময়ে নতুন করে ৪৫ লাখ লোক দারিদ্র্যসীমার নিচে চলে যায়।

    বাংলাদেশ পরিসংখ্যান ব্যুরোর খানা আয় ও ব্যয় জরিপ অনুযায়ী, কাজের সুযোগ কম থাকে বলে জানুয়ারি-মার্চ মাসে দেশের গরিব মানুষের সংখ্যা বৃদ্ধি পায়। ওই তিন মাসে দেশের দারিদ্র্যসীমার নিচে ২৭ দশমিক ১ শতাংশ মানুষ বাস করে। আর অক্টোবর-ডিসেম্বর সময়ে দারিদ্র্যের হার ১ শতাংশ কমে ২৬ দশমিক ১ শতাংশ হয়। দেশে সার্বিকভাবে দারিদ্র্যের হার ২৪ দশমিক ৩ শতাংশ।

    বিবিএস বলছে, দেশের জনসংখ্যা এখন ১৬ কোটি ২০ লাখ। সেই হিসাবে, সার্বিকভাবে ৩ কোটি ৯৩ লাখ লোক দারিদ্র্যসীমার নিচে বসবাস করে। জানুয়ারি-মার্চ সময়ে আরও প্রায় ৪৫ লাখ লোক দারিদ্র্যসীমার নিচে চলে যায়। ওই সময়ে গ্রাম এলাকায় প্রতি ১০০ জনে ৩০ জনের বেশি গরিব হয়ে যায়। আর অক্টোবর-ডিসেম্বর সময়ে গরিব লোক বাড়ে ৩০ লাখ।

    এবারই প্রথমবারের মতো খানা জরিপে প্রান্তিকভিত্তিক দারিদ্র্যের হার কেমন, তা-ও তুলে ধরা হয়েছে। এর ফলে কোন মৌসুমে আয়ের সুযোগ বাড়ে, সেটা বোঝা যায়।

    তবে এপ্রিল থেকে সেপ্টেম্বর—এই ছয় মাস দেশের মানুষ সবচেয়ে ভালো থাকে। এই সময়ে দারিদ্র্যের হার সাড়ে ২২ থেকে ২৩ শতাংশের মধ্যে থাকে। এর মধ্যে এপ্রিল থেকে জুন সময়ে সাড়ে ২২ শতাংশ দারিদ্র্যের হার থাকে।

    দারিদ্র্যের হার হ্রাস-বৃদ্ধির কারণটি একটু ভিন্নভাবে ব্যাখ্যা করেছেন বিশ্বব্যাংকের ঢাকা কার্যালয়ের মুখ্য অর্থনীতিবিদ জাহিদ হোসেন। তাঁর মতে, উৎসবকে ঘিরে এ দেশে ভোগের পুনর্গঠন হয়, যাতে দারিদ্র্যের হার ওঠানামা করে। অন্ন, বস্ত্র, বাসস্থানসহ জীবনযাত্রার মৌলিক চাহিদার ওপর দারিদ্র্য পরিস্থিতি গণনা করা হয়। এই চাহিদাগুলোর ভোগ বাড়লে দারিদ্র্য কমে। বিবিএসের জরিপে দেখা গেছে, এপ্রিল থেকে সেপ্টেম্বর পর্যন্ত ওই দুই প্রান্তিকে দারিদ্র্যের হার সবচেয়ে কম। ওই সময়ে ঈদুল ফিতর ও ঈদুল আজহার মতো দুটি বড় উৎসব হয়। এর পাশাপাশি রমজান মাসও আছে। ওই উৎসবকে কেন্দ্র করে গরিব লোকের ভোগ কিছুটা বেড়েছে।

    সার্বিক দারিদ্র্য হারে ওঠানামা করলে হতদরিদ্র ব্যক্তিদের অবস্থা সারা বছর প্রায় একই রকম থাকে। সার্বিক অতিদারিদ্র্যের হার ১২ দশমিক ৯ শতাংশ। মৌসুমভিত্তিক এই হার ১২ দশমিক ৩ শতাংশ থেকে ১৪ দশমিক ১ শতাংশের মধ্যে থাকে। এর মানে হলো, এ দেশে দরিদ্র ব্যক্তিদের কাজ পাওয়ার সুযোগ কম।

    এ বিষয়ে জানতে চাইলে জরিপটির প্রকল্প পরিচালক দীপঙ্কর রায় প্রথম আলোকে বলেন, শীতের সময় কাজের সুযোগ থাকে। তাই অনেকে কাজ চেয়ে তা পান না। বিশেষ করে, কৃষিক্ষেত্রে কাজের সংস্থান কম থাকে। ওই মৌসুমে অস্থায়ী শ্রমিকের প্রয়োজনীয়তা কমে যায়।

    এবার আসি দেশের মানুষ খরচ করে কোন কোন খাতে। একটি পরিবার প্রতি মাসে গড়ে ১৫ হাজার ৪২০ টাকা আয় করে। এর মধ্যে খরচ হয় ১৫ হাজার ৭১৫ টাকা। তবে মৌলিক ভোগে খরচ হয় ১৫ হাজার ৪২০ টাকা। বাকি ২৯৫ টাকা সন্তানের বিয়ে, জরুরি আসবাবপত্র কেনার মতো এককালীন ব্যয় হয়। এবার দেখা যাক, ভোগ ব্যয়ে কতটা খরচ হয়। শুধু খাবারের পেছনেই ভোগ ব্যয়ের ৪৭ শতাংশের বেশি খরচ করতে হয়। বাড়িভাড়া ও পোশাক-আশাকে ব্যয় হয় আরও ২০ শতাংশ। চিকিৎসা ও শিক্ষায় ব্যয় করা হয় মোট ভোগ ব্যয়ের সাড়ে ৪ শতাংশ করে।
    © স্বত্ব প্রথম আলো ১৯৯৮ - ২০১৭
  ### ৩০ অক্টোবর ২০১৭: অপুষ্ট মানুষ উন্নয়নের সহায়ক নয় - প্রথম আলো
    এই শিশুরা বড় হলে কতটা কর্মক্ষম হবে?গত তিন দশকে দেশে দারিদ্র্য অনেকটাই কমেছে। ২০১৬ সালের খানা জরিপের হিসাবে যার পরিমাণ ২৪ দশমিক ৩ শতাংশ। স্বাভাবিকভাবে মানুষের ক্রয়ক্ষমতা বেড়েছে। তারপরও দেশের প্রায় চার কোটি মানুষ এখনো খাদ্যনিরাপত্তাহীনতায় ভুগছে। তীব্র ক্ষুধায় ভুগছে আরও প্রায় ১ কোটি ১০ লাখ মানুষ। আড়াই কোটি মানুষ অপুষ্টিতে ভুগছে। এবারের বন্যায় ব্যাপারটা আরও প্রকট হয়েছে। এতে যেমন একদিকে ৮০ লাখের বেশি মানুষ আক্রান্ত হয়েছে, তেমনি নিত্যপ্রয়োজনীয় দ্রব্যের দামও বেড়েছে। ফলে উত্তরবঙ্গের যে চরাঞ্চলের মানুষের প্রধান খাদ্য ছিল পেঁয়াজ-কাঁচামরিচ দিয়ে পান্তাভাত, পেঁয়াজের দাম ৭০ টাকায় উঠে যাওয়ায় তারা এখন শুধু লবণ দিয়েই পান্তা খাচ্ছে।
    হাওরে ফসলহানি ও পার্বত্য অঞ্চলে পাহাড়ধসের পর ওই এলাকার মানুষ খাদ্যনিরাপত্তাহীনতায় ভুগছে। এর সঙ্গে যোগ হয়েছে রোহিঙ্গা সংকট। অন্যদিকে আন্তর্জাতিক খাদ্যনীতি গবেষণা প্রতিষ্ঠান ইফপ্রির সাম্প্রতিক এক গবেষণায় দেখা গেছে, ২০১১-১৫ সালে কৃষি প্রবৃদ্ধির হার, বিশেষত চাল উৎপাদন বৃদ্ধির হার কমেছে। ২০০৭-১১ সালে কৃষি উৎপাদন প্রবৃদ্ধির হার ছিল প্রায় ৫ শতাংশ, যেটা ২০১২-১৬ সালে ২ শতাংশের প্রান্তিক বেশি। গবেষণার দ্বিতীয় পর্যবেক্ষণটি খুবই উল্লেখযোগ্য, সেটা হলো অন্যান্য খাতের তুলনায় শিল্প, সেবা ও কৃষি খাতের প্রবৃদ্ধি দুই-তিন গুণ বেশি দারিদ্র্য হ্রাস করে। কৃষিতে দারিদ্র্য প্রবৃদ্ধি স্থিতিস্থাপকতার মান প্রায় ২, মানে এ খাতে ১ শতাংশ প্রবৃদ্ধি ঘটলে দারিদ্র্য কমবে ২ শতাংশ। সব মিলিয়ে দেশে খাদ্যনিরাপত্তাহীনতা বাড়তে পারে—এমন আশঙ্কা উড়িয়ে দেওয়া যায় না। তাই কৃষি উৎপাদনের প্রবৃদ্ধির হার বাড়ানো জরুরি।
    এই পরিস্থিতিতে মানুষকে নানা ধরনের খাদ্যসহায়তা দিতে হবে। তবে আমন ও বোরো ধান উঠলে চালের দাম সহনীয় হবে আশা করা যায়। অন্যদিকে রবিশস্য উঠলে সবজির দামও নাগালের মধ্যে চলে আসবে। এতে পরিস্থিতির উন্নতি হবে সন্দেহ নেই, কিন্তু এর সঙ্গে সরকারকে দীর্ঘ মেয়াদে আরও কিছু পদক্ষেপ নিতে হবে। বিশেষ করে তাকে পুষ্টিমানের দিকে নজর দিতে হবে।
    একসময় খাদ্যনিরাপত্তার অর্থ ছিল জনসংখ্যার অনুপাতে যথেষ্ট পরিমাণ খাদ্য মজুত থাকা। কিন্তু সেই পরিস্থিতি আর নেই। জাতিসংঘের ফুড অ্যান্ড অ্যাগ্রিকালচার অর্গানাইজেশনের সংজ্ঞানুসারে খাদ্যনিরাপত্তা আছে—এ কথাটা তখনই বলা যাবে, যখন একটি দেশের সব মানুষের নিরাপদ, পুষ্টিকর, পছন্দমাফিক ও প্রয়োজনীয় খাবার যথেষ্ট পরিমাণে প্রাপ্তির বাস্তব, সামাজিক ও অর্থনৈতিক সুযোগ থাকবে; সক্রিয় ও স্বাস্থ্যকর জীবনযাপনের জন্য যা প্রয়োজনীয়।
    এই সংজ্ঞানুসারে খাদ্যনিরাপত্তা নিশ্চিত করতে আমাদের আরও অনেক দূর যেতে হবে। আমরা নিম্ন মধ্যম আয়ের দেশ হয়েছি, আমাদের প্রত্যাশা, ২০২১ সালের মধ্যে বাংলাদেশ মধ্যম আয়ের দেশ হবে। কিন্তু ক্ষুধার্ত ও অপুষ্ট মানুষের কাঁধে ভর করে এটা অর্জন করা যে কঠিন বা তা করলেও যে ব্যাপারটা টেকসই হবে না, সেটা বলা বাহুল্য। বাংলাদেশ সরকার ও ইউএসএইডের এক যৌথ সমীক্ষায় দেখা গেছে, অপুষ্টির কারণে বাংলাদেশের প্রতিবছর ১০০ কোটি ডলার ক্ষতি হয়। ফলস্বরূপ স্বাস্থ্য খাতে ব্যয় হয় এর চেয়েও বেশি। বলা দরকার, ২০১৪ সালের গ্লোবাল হাঙ্গার ইনডেক্সে বাংলাদেশের পুষ্টি পরিস্থিতি ‘সিরিয়াস’ (গুরুতর) শ্রেণিতে। বাংলাদেশ খর্বকায় শিশুর হার কমানোর যে লক্ষ্যমাত্রা নির্ধারণ করেছিল, সেটা অর্জন করতে খর্বত্ব হ্রাসের পরিমাণ বছরে ৫ দশমিক ৩ শতাংশ হওয়া উচিত। এখন আমরা তার চেয়ে অনেক পেছনে আছি। ২০১২ সালের ওয়ার্ল্ড হেলথ অ্যাসেম্বলিতে যেসব লক্ষ্যমাত্রা নির্ধারণ করা হয়েছিল, তার কোনো একটি অর্জনের পথেও বাংলাদেশ নেই—২০১৪ সালের গ্লোবাল নিউট্রিশন রিপোর্টে এটা বলা হয়েছে।
    পুষ্টির দিকে আমাদের নজর দেওয়া দরকার এ কারণে যে সঠিক পুষ্টির মাধ্যমে মানুষের রোগ প্রতিরোধক্ষমতা বাড়ানো সম্ভব। তার সঙ্গে আছে জীবনাচরণ। পুষ্টির নিম্নমানের পেছনে যেমন আর্থিক দিক আছে, তেমনি আছে সচেতনতার অভাব। এখনো আমাদের খাদ্যতালিকায় শস্যজাতীয় খাবারের প্রাধান্য রয়েছে। ডব্লিউএফপির তথ্যানুসারে ২০১১ সালে আমাদের শক্তির ৭৭ শতাংশ এসেছে এই শস্যজাতীয় খাবার থেকে, যেখানে ১৯৯৫-৯৬ সালে তা ছিল ৭৯ দশমিক ৬ শতাংশ। এদিকে জলবায়ু পরিবর্তনের প্রভাবে আমাদের খাদ্য ও পুষ্টিনিরাপত্তার ক্ষেত্রে নতুন নতুন উদ্বেগ সৃষ্টি হচ্ছে। বৈশ্বিক উষ্ণায়নের কারণে যেমন ফসল উৎপাদন কমে যাচ্ছে, তেমনি কার্বন ডাই-অক্সাইড নিঃসরণ বৃদ্ধির কারণে ধানের পুষ্টিমান কমে যাচ্ছে। যে দেশে মানুষের প্রধান খাবার ভাত, সেখানে এটা আশঙ্কার কথা। অন্যদিকে দেশের বিপুলসংখ্যক মানুষ লৌহ ও জিঙ্কের ঘাটতিতে ভুগছে, যেটা শিশু ও অন্তঃসত্ত্বা নারীর জন্য গুরুতর ব্যাপার। অন্যদিকে উপকূলীয় অঞ্চলে লবণাক্ততা বেড়ে যাওয়ায় স্বাভাবিকভাবেই অন্তঃসত্ত্বা নারীদের খিঁচুনি ও উচ্চ রক্তচাপে ভোগার হার বেড়ে যাবে।
    নগরায়ণের কারণেও আজকাল পিতা–মাতার পক্ষে শিশুদের খাবারের দিকে যথেষ্ট নজর দেওয়া সম্ভব হচ্ছে না। অথচ শিশু লালন-পালনবিষয়ক এক ওয়েবসাইটে দেখেছি, শিশু যা খায়, সে তেমনই হয়। ভ্রূণাবস্থা থেকে পাঁচ বছর বয়স পর্যন্ত শিশুকে বৈচিত্র্যপূর্ণ পুষ্টিকর খাবার দেওয়া দরকার। এ সময়ই শিশুর বিকাশের সব শর্ত তৈরি হয়ে যায়। কিন্তু সেই সচেতনতা আমাদের কজনেরই বা আছে আর রাষ্ট্রই বা এ ক্ষেত্রে কী করছে? অসচেতনতা ও আর্থিক দুরবস্থার সঙ্গে পারিবারিক কলহের কারণেও অনেক শিশু যথার্থ খাবার পাওয়া থেকে বঞ্চিত হয়।
    দেশের বিপুলসংখ্যক নিম্নবিত্তের পুষ্টির মান খুবই নিম্নপর্যায়ের, সে কথা আর বলার অপেক্ষা রাখে না। অন্যদিকে বিপুলসংখ্যক হল ও মেসবাসী ছাত্রছাত্রী ও ব্যাচেলররা যে খাবার খাচ্ছে, তার মানও খুব নিম্নপর্যায়ের। পরিস্থিতি এমন যে ছাত্রদের অনেকেই দিনে এক বেলা অভুক্ত থাকে। সেটা যেসব ক্ষেত্রে অর্থনৈতিক কারণে ঘটে তা নয়, ভেজালহীন ও সহজপাচ্য খাবারের দুষ্প্রাপ্যতাও এর অন্যতম কারণ। আগামী দিনের জাতির কর্ণধারেরা কী খাচ্ছে তা নিয়ে আমাদের মোটেও মাথাব্যথা নেই। ছাত্রীদের জন্য ব্যাপারটা আরও গুরুত্বপূর্ণ এ কারণে যে তারাই ভবিষ্যতে মা হবে। তাই ছাত্রাবাসে খাদ্যের মান উন্নত করতে সরকারকে বিশেষ পদক্ষেপ নিতে হবে।
    খাদ্যনিরাপত্তা নিশ্চিত করতে মানুষের খাদ্য ও পর্যাপ্ত পুষ্টিপ্রাপ্তিকে অধিকার হিসেবে স্বীকৃতি দেওয়া প্রয়োজন। এর সঙ্গে মায়েদের পুষ্টি সম্পর্কে সচেতন করতে হবে। সামাজিক নিরাপত্তাবলয় সৃষ্টির মাধ্যমে দরিদ্র ও অতিদরিদ্র শ্রেণির খাদ্যপ্রাপ্তি নিশ্চিত করতে হবে। গণতান্ত্রিক রাষ্ট্রের এ শর্তগুলো পূরণ করতেই হবে।
    প্রতীক বর্ধন: সাংবাদিক ও অনুবাদক।
  ### ০৭ নভেম্বর ২০১৭:যুক্তরাষ্ট্রে পোশাকের বাজার হারাচ্ছে বাংলাদেশ
    সূত্র: অটেক্সা
    যুক্তরাষ্ট্রের বাজারে পোশাক রপ্তানিতে গত নয় মাসে চীনের হিস্যা কমেছে দশমিক ৬৬ শতাংশ। চীনের সেই হারানো ব্যবসা নিয়ে নিচ্ছে ভিয়েতনাম। সব মিলিয়ে তাদের বাজার হিস্যা পৌনে ১ শতাংশ বেড়েছে। তবে পারছে না বাংলাদেশ। হিস্যা বাড়ানো তো দূরের কথা, আগের অবস্থানই ধরে রাখতে পারছে না বাংলাদেশ।
    ইউএস ডিপার্টমেন্ট অব কমার্সের আওতাধীন অফিস অব টেক্সটাইল অ্যান্ড অ্যাপারেলের (অটেক্সা) তথ্যানুযায়ী, গত বছর সারা বিশ্ব থেকে ৮ হাজার ৭১ কোটি মার্কিন ডলারের পোশাক কিনেছিল যুক্তরাষ্ট্র। তার মধ্যে সর্বোচ্চ ৩৪ দশমিক ৫৯ শতাংশ বা ২ হাজার ৭৯২ কোটি ডলারের পোশাক ছিল চীনের।

    চলতি বছরের নয় মাসে (জানুয়ারি-সেপ্টেম্বর) চীন যুক্তরাষ্ট্রের বাজারে ২ হাজার ৪১ কোটি ডলারের পোশাক রপ্তানি করেছে। গত বছরের একই সময়ে তারা রপ্তানি করেছিল ২ হাজার ১২৪ কোটি ডলার। তাতে এবার তাদের রপ্তানি কমেছে ৩ দশমিক ৯০ শতাংশ। একই সঙ্গে দেশটির বাজার হিস্যা কমে ৩৩ দশমিক ৯৩ শতাংশে দাঁড়িয়েছে।
    চলতি বছরের প্রথম নয় মাসে যুক্তরাষ্ট্রের বাজারে বাংলাদেশ ৩৯৩ কোটি ৮৮ লাখ ডলারের পোশাক রপ্তানি করেছে। গত বছরের একই সময়ে রপ্তানি হয়েছিল ৪১৭ কোটি ১৯ লাখ ডলারের পোশাক। সেই হিসাবে এবার বাংলাদেশের রপ্তানি কমেছে ৫ দশমিক ৫৯ শতাংশ। রপ্তানি কমার পাশাপাশি যুক্তরাষ্ট্রের বাজারে বাংলাদেশের হিস্যা কমে হয়েছে ৬ দশমিক ৩৫ শতাংশ। গত বছর হিস্যা ছিল ৬ দশমিক ৫৭ শতাংশ।

    যুক্তরাষ্ট্রে বাংলাদেশের পোশাক রপ্তানি কমলেও ভিয়েতনামের বেড়েছে। চলতি বছরের প্রথম নয় মাসে যুক্তরাষ্ট্রে ৮৭০ কোটি ডলারের পোশাক রপ্তানি করেছে ভিয়েতনাম। গত বছরের একই সময়ের চেয়ে দেশটির রপ্তানি সাড়ে ৬ শতাংশ বেড়েছে। বাজার হিস্যাও বেড়ে ১৪ দশমিক ২০ শতাংশে দাঁড়িয়েছে। অবশ্য গত বছর শেষে তাদের হিস্যা ছিল ১৩ দশমিক ৩৯ শতাংশ। তার মানে তাদের হিস্যা বেড়েছে দশমিক ৮১ শতাংশ।

    জানতে চাইলে তৈরি পোশাকশিল্প মালিকদের সংগঠন বিজিএমইএর সহসভাপতি মাহমুদ হাসান খান গতকাল সোমবার বলেন, ‘যুক্তরাষ্ট্রের বাজারে আমাদের পোশাক রপ্তানি খুব বেশি কমবে না। আবার খুব বেশি বৃদ্ধি পাওয়ার সম্ভাবনাও কম। তার কারণ হচ্ছে, পোশাক উৎপাদনে বড় সক্ষমতা ও দক্ষতা থাকলেও লিড টাইম ও পশ্চাৎমুখী শিল্পে পিছিয়ে পড়ছি আমরা। তা ছাড়া, গ্যাস-বিদ্যুতের সংকটের কারণেও সমস্যায় পড়তে হচ্ছে।’

    মাহমুদ হাসান খান বলেন, ‘শ্রমিকের মজুরি বৃদ্ধি পাওয়াসহ বিভিন্ন কারণে চীনের পোশাক রপ্তানি কমছে। সেই ব্যবসা ধরতে হলে আমাদের লিড টাইম কমিয়ে আনতে হবে। এ জন্য চট্টগ্রাম বন্দরের সক্ষমতা বাড়াতে হবে। অন্যদিকে গ্যাস-বিদ্যুতের সংকট যত দ্রুত সম্ভব নিরসন করতে হবে। অন্যথায় ব্যবসা অন্য দেশে যাবেই।’

    অবস্থান কিছুটা দুর্বল হলেও যুক্তরাষ্ট্রের বাজারে পোশাক রপ্তানিতে বাংলাদেশ তৃতীয় স্থান ধরে রেখেছে। শীর্ষে বরাবরের মতো আছে চীন। দ্বিতীয় ভিয়েতনাম। চতুর্থ অবস্থানে আছে ইন্দোনেশিয়া। চলতি বছরের প্রথম নয় মাসে ইন্দোনেশিয়া ৩৪৮ কোটি ডলারের পোশাক রপ্তানি করেছে যুক্তরাষ্ট্রে। গত বছরের একই সময়ে ৩৬৩ কোটি ডলারের পোশাক রপ্তানি করেছিল ইন্দোনেশিয়া। সেই হিসাবে এবার তাদের রপ্তানি কমেছে ৩ দশমিক ৯৪ শতাংশ। ইন্দোনেশিয়ার বাজার হিস্যা ৫ দশমিক ৭২ শতাংশে দাঁড়িয়েছে। অবশ্য গত বছর শেষে তাদের হিস্যা কিছুটা বেশিই ছিল, ৫ দশমিক ৮৩ শতাংশ।

    যুক্তরাষ্ট্রে পোশাক রপ্তানি পঞ্চম অবস্থানে আছে ভারত। চলতি বছরের প্রথম নয় মাসে তারা রপ্তানি করেছে ২৯০ কোটি ডলারের পোশাক। এই রপ্তানি গত বছরের একই সময়ের চেয়ে দশমিক ৯২ শতাংশ বেশি। ভারতের বাজার হিস্যা বর্তমানে ৪ দশমিক ৫৯ শতাংশ। গত বছর শেষে তাদের হিস্যা ছিল ৪ দশমিক ৫১ শতাংশ। তার মানে চলতি বছরের নয় মাস শেষে ভারতের বাজার হিস্যা সামান্য বেড়েছে।

    অটেক্সার হিসাব অনুযায়ী, চলতি বছরের প্রথম নয় মাসে বিশ্বের বিভিন্ন দেশ থেকে ৬ হাজার ৭৫ কোটি ডলারের পোশাক কিনেছে যুক্তরাষ্ট্র। গত বছরের একই সময়ে তারা ৬ হাজার ১৬২ কোটি ডলারের পোশাক আমদানি করেছিল। সেই হিসাবে এবার ১ দশমিক ৯৭ শতাংশ কম পোশাক কিনেছে যুক্তরাষ্ট্র।
  ### ০১ জানুয়ারি ২০১৮, আমাদের সামনে অনেক ঝুঁকি: আকবর আলি খান
      আকবর আলি খানআকবর আলি খানআরও একটি বছর আমরা পেছনে ফেলে এলাম। স্বাগত ২০১৮ খ্রিষ্টাব্দ। বর্ষশুরুর এই বিশেষ আয়োজনে পেছন ফিরে তাকিয়েছেন সাবেক সচিব, সাবেক তত্ত্বাবধায়ক সরকারের উপদেষ্টা ও সুলেখক আকবর আলি খান। কেমন গেল ২০১৭, সামনের দিনগুলোতে আমরা কী প্রত্যাশা করতে পারি, রাজনীতিতে কী ঘটতে পারে, একাদশ জাতীয় সংসদ নির্বাচন অংশগ্রহমূলক হতে পারে কি না, এবং আরও নানা বিষয়ে তাঁর সঙ্গে কথা বলেছেন প্রথম আলোর সহকারী সম্পাদক মশিউল আলম

      মশিউল আলম: আমরা ২০১৭ সালের একদম শেষ প্রান্তে এসে পড়েছি; আমাদের এই কথোপকথন যেদিন প্রথম আলোয় ছাপা হবে, সেদিন নতুন বছরের প্রথম দিন। এখন যদি আমরা একটু ফিরে তাকাই, এই বিদায়ী বছরটা আমাদের কেমন কাটল?

      আকবর আলি খান: শুভ নববর্ষ! শুভ নববর্ষ মানে হচ্ছে আমরা আশা করছি যে এই বছর আমাদের গত বছরের চেয়ে ভালো হবে। সুতরাং আমাদের নিশ্চয়ই অনেক অপূর্ণতা রয়ে গেছে। সবচেয়ে বড় অপূর্ণতা হলো, বাংলাদেশে মানবাধিকার সম্পূর্ণরূপে প্রতিষ্ঠিত হয়নি। এখানে আমাদের ঘাটতি রয়েছে, সুশাসনের অনেক ঘাটতি রয়েছে; কিন্তু সব ঘাটতি সত্ত্বেও আমাদের অর্থনীতি পৃথিবীর অন্য অনেক দেশের তুলনায় মোটামুটি সাফল্য অর্জন করেছে। সুতরাং বলা যায়, আমাদের অর্থনৈতিক কার্যকলাপ এ বছর সন্তোষজনক ছিল।

      মশিউল আলম: তাহলে এখানে এমন একটা প্রশ্ন কেউ কেউ তুলতে পারেন যে আমাদের অর্থনৈতিক কর্মকাণ্ড যদি সন্তোষজনক হয়, তাহলে মানবাধিকারের অপূর্ণতাটাকে কি একটু ক্ষমাসুন্দর দৃষ্টিতে দেখা যায় না?

      আকবর আলি খান: না, সেভাবে দেখা যায় না। কারণ, মানবাধিকার আগে, অর্থনৈতিক উন্নয়ন তার পরের বিষয়। মানবাধিকারের প্রশ্নে আপস করার কোনো সুযোগ নেই। দেখা গেছে, যেসব রাষ্ট্রে মানবাধিকার ক্ষুণ্ন করে ব্যবস্থা গ্রহণ করা হয়েছিল, সেখানে টেকসই অর্থনৈতিক উন্নয়ন সম্ভব হয়নি। গরিব মানুষের জন্য গণতন্ত্রের অপরিহার্যতা নিয়ে নোবেল বিজয়ী অর্থনীতিবিদ অমর্ত্য সেনের বিখ্যাত উক্তির কথা স্মরণ করা যেতে পারে। যেখানে গণতন্ত্র নেই, সেখানে দুর্ভিক্ষ পর্যন্ত হতে পারে। সে রকম উদাহরণ দেখিয়ে তিনি বলেছেন যে গণতন্ত্র মানুষের জন্য অত্যন্ত প্রয়োজনীয়। অর্থনীতিবিদেরা অমর্ত্য সেনের এই মতই মোটামুটিভাবে গ্রহণ করে থাকেন। এর কিছু ব্যতিক্রম দেখা গিয়েছিল সিঙ্গাপুরে কিংবা মালয়েশিয়ার মতো রাষ্ট্রে। কিন্তু সেখানকার পরিস্থিতি সম্পূর্ণ ভিন্ন।

      মশিউল আলম: বাংলাদেশে মানবাধিকার ক্ষুণ্ন হওয়ার যে কথা আপনি বলছেন, তার কিছু দৃষ্টান্ত কি দিতে পারেন? কারণ সরকার তো বলছে, আমাদের মানবাধিকার পরিস্থিতি ঠিক আছে।

      আকবর আলি খান: প্রথমত মানুষ গুম হয়ে যাচ্ছে এবং কোনো কোনো ক্ষেত্রে অভিযোগ উঠেছে সরকারের আইনশৃঙ্খলা রক্ষাকারী বাহিনী বা সংস্থার লোকজন এসবের সঙ্গে জড়িত। এটা গুরুতর মানবাধিকার লঙ্ঘন। এ ছাড়া শাসকগোষ্ঠীর বিভিন্ন মহল বিভিন্ন ক্ষেত্রে যেসব তৎপরতা চালাচ্ছে, তাতে শুধু যে সাধারণ মানুষের জীবনই বিঘ্নিত হচ্ছে তা নয়, তাদের নিজেদের মধ্যেও খুনখারাবি হচ্ছে। সরকারের পক্ষে এগুলো বন্ধ করা সম্ভব হয়নি। সুতরাং এদিক থেকে মানবাধিকার পরিস্থিতি মোটেও সন্তোষজনক নয় এবং এই পরিস্থিতির অবশ্যই উন্নয়নের প্রয়োজন রয়েছে।

      মশিউল আলম: গেল বছর ব্যাংকিং খাতের লুটপাট নিয়ে প্রচুর আলোচনা হয়েছে। ব্যাংক ব্যবস্থার মাধ্যমে লুটপাট অবিশ্বাস্য রকমের উচ্চ মাত্রায় পৌঁছেছে, এটা কীভাবে সম্ভব হচ্ছে?

      আকবর আলি খান: এটা সম্ভব হয় তখনই, যখন সরকার এই ব্যবস্থাকে উৎসাহিত করে। সরকার যখন দৃঢ় ব্যবস্থা গ্রহণ করে তখন ব্যাংকে এ ধরনের লুটপাট সম্ভব হয় না। সরকার এই ব্যবস্থাকে উৎসাহিত করেছে মূলত তিনভাবে। একটা হলো, বেসরকারি ব্যাংক খোলার লাইসেন্স যাদের দেওয়া হয়েছে, তাদের অনেকের ব্যাংক পরিচালনার কোনো অভিজ্ঞতা নেই। লাইসেন্সগুলো দেওয়া হয়েছে মূলত রাজনৈতিক স্বার্থে রাজনীতিকদের। এই রাজনীতিবিদেরা ব্যাংকগুলো রাজনৈতিক স্বার্থে এবং ব্যক্তিগত স্বার্থে ব্যবহার করেন। এটা হলো প্রথম সমস্যা। দ্বিতীয় সমস্যা হলো, যে সরকারি ব্যাংকগুলো আছে, সেগুলোর পরিচালনা পর্ষদেও রাজনীতিবিদদের মনোনয়ন দেওয়া হয়। রাজনীতিবিদেরা অনেক ভালো কাজ করতে পারেন, কিন্তু ব্যাংক চালানোর অভিজ্ঞতা তাঁদের নেই। এবং অনেক রাজনীতিবিদ এটাকে ব্যক্তিগত স্বার্থ হাসিলের উপায় হিসেবে গণ্য করেন। সুতরাং এই অবস্থার জন্য সরকার অনেকাংশে দায়ী। তৃতীয়, কেন্দ্রীয় ব্যাংকের স্বাধীনতাও ক্ষুণ্ন করা হয়েছে। কারণ, কেন্দ্রীয় ব্যাংক যেখানে আরও ব্যাংকের লাইসেন্স দিতে চাইছে না, সেখানে সরকার কেন্দ্রীয় ব্যাংককে জোর করে অতিরিক্ত লাইসেন্স দিতে বাধ্য করছে। আমার মনে হয় না দেশে এতগুলো ব্যাংকের প্রয়োজন আছে। এই ব্যাংক ব্যবস্থা সম্পর্কে সরকার যদি অবিলম্বে সজাগ না হয়, তাহলে তার দুটি খারাপ পরিণতি দেখা দেবে। একটি হলো আমানতকারীদের স্বার্থ বিঘ্নিত হবে এবং তারা নিরুৎসাহিত হবে। আরেকটি হলো, দেশে সত্যিকারের বিনিয়োগ হবে না; যারা পয়সা নিয়ে পয়সা ফেরত দেবে না, তারাই ব্যাংক থেকে ঋণ পাচ্ছে এবং পাবে। দেশের বিনিয়োগ পরিস্থিতি বাধাগ্রস্ত হবে। সুতরাং অর্থনীতির স্বার্থে এই ব্যবস্থা অবিলম্বে পরিবর্তনের জন্য সরকারকে উদ্যোগ নিতে হবে।

      মশিউল আলম: মানবাধিকার প্রসঙ্গে আরেকটি প্রশ্ন যুক্ত করা যায়, সেটা হচ্ছে সংবাদমাধ্যমের স্বাধীনতা ও নাগরিকদের মতপ্রকাশের স্বাধীনতা। এ বছর দেখা গেল, অনেকগুলো ওয়েবসাইট বন্ধ করে দেওয়া হয়েছে। তারপর বিরুদ্ধ মত বা সরকারের সমালোচনা করে যাঁরা ফেসবুকে বা অন্যত্র লেখালেখি করেন, তাঁরা কেউ নিখোঁজ হয়ে যাচ্ছেন, তাঁদের বিরুদ্ধে ৫৭ ধারায় মামলা হচ্ছে। এসব কারণে ফেসবুকসহ সামাজিক যোগাযোগমাধ্যমে এবং মূলধারার সংবাদমাধ্যমে একধরনের সেল্ফসেন্সরশিপ দেখা দিয়েছে। এটা কিসের লক্ষণ এবং এটা কোন দিকে যাচ্ছে?

      আকবর আলি খান: এটা খুবই খারাপ লক্ষণ। এর একটি উপাদান হলো, আইনের অপব্যবহার করা হচ্ছে। অন্যদিকে অভিযোগ আসছে যে সরকারের আইনশৃঙ্খলা রক্ষাকারী বাহিনীর হাতেই লোকজন গুম হচ্ছে। এ ধরনের অভিযোগ আমরা সংবাদপত্রে দেখতে পাচ্ছি। এটাও আরেকটা উদ্বেগের কারণ। তিন নম্বর হলো, বিভিন্ন দলের মধ্যে যে অন্তর্ঘাতমূলক সংঘাত হচ্ছে, এতেও লোকজন ক্ষতিগ্রস্ত হচ্ছে। এই সমস্ত মিলে আমাদের দেশে আসলে একটা গুমোট পরিবেশ সৃষ্টি করেছে। এবং এখানে কথা বলার স্বাধীনতা অনেকাংশে ক্ষুণ্ন হচ্ছে। এ অবস্থা পরিবর্তনের জন্য সম্ভবত সিভিল সমাজকেও উদ্যোগ নিতে হবে, দেশের সব নাগরিককে উদ্যোগ নিতে হবে। যদি না নেওয়া হয় এবং এ পরিস্থিতি দীর্ঘদিন বিরাজ করে, তাহলে এখানে স্বেচ্ছাচারী শাসন প্রতিষ্ঠিত হওয়ার পথ সুগম হতে পারে।

      মশিউল আলম: সিভিল সোসাইটিও তো নিরপেক্ষ ভূমিকায় নেই...

      আকবর আলি খান: সিভিল সোসাইটি বাংলাদেশে অনেক দুর্বল, ক্রমশ আরও দুর্বল হয়ে যাচ্ছে। কারণ সিভিল সোসাইটির মধ্যেই অনেক দ্বন্দ্ব রয়েছে, সিভিল সোসাইটির অনেক অংশ রাজনৈতিক প্রভাবে পড়েছে। তবুও যা আছে, সেটাও যদি সংগঠিত করা যায়, তাহলে অন্তত ক্ষীণ প্রতিবাদ হতে পারে। কিন্তু এই পরিস্থিতিতে দেশে সবচেয়ে বেশি প্রয়োজন গণতন্ত্র প্রতিষ্ঠা করা। যদি গণতন্ত্র সত্যিকার অর্থে প্রতিষ্ঠিত হয়, তাহলে এ ধরনের পরিবেশ বিরাজ করতে পারে না।

      মশিউল আলম: এ বছর আমরা বড় ধরনের বন্যার মুখোমুখি হয়েছিলাম, ব্যাপক ফসলহানি ঘটেছে। এর পরিণতিতে হোক, বা খাদ্য ব্যবস্থাপনার ঘাটতি, অদক্ষতা বা পরিকল্পনাহীনতার কারণে হোক, চালের দাম অস্বাভাবিক মাত্রায় বেড়েছে। গত প্রায় এক দশকের মধ্যে চালের দাম সর্বোচ্চ হয়েছে।

      আকবর আলি খান: এটা ঠিক যে দেশে চালের দাম বেড়েছে, আবার এটাও ঠিক যে দেশে খাদ্য উৎপাদনও অনেক বেড়েছে। ১৯৭০ সালে আমরা যেখানে প্রায় ১ কোটি টন খাদ্য উৎপাদন করতাম, সেখানে এখন ৩ কোটি ৮০ লাখ টন বা তার চেয়েও বেশি খাদ্য উৎপাদন করছি। কিন্তু খাদ্য উৎপাদন বাড়লেও একটা বড় সমস্যা আমাদের রয়ে গেছে। কারিগরি পরিবর্তনের ফলে খাদ্য উৎপাদন বাড়ানো সম্ভব হচ্ছে, কিন্তু উৎপাদন খরচ চাষিরা পাচ্ছেন না। এঁদের জন্য খাদ্যের যে দাম নিশ্চিত করা দরকার, সেটা সরকার করতে পারছে না। এর ফলে বিরাট সমস্যা দেখা দিচ্ছে এবং সরকারের খাদ্য ব্যবস্থাপনার মধ্যেও দুর্বলতা রয়েছে। সরকার বলে যে তারা ইনসেনটিভ প্রাইসে কৃষকদের কাছ থেকে খাদ্য কিনছে, কিন্তু কৃষকেরা এই ইনসেনটিভ প্রাইসের সুফল পায় না। এটা ভোগ করছে মধ্যস্বত্বভোগীরা। কাজেই এই মধ্যস্বত্বভোগীদের ক্ষমতা হ্রাস না করলে এবং কৃষকদের ন্যায্যমূল্য পাওয়ার ব্যবস্থা করা না হলে কৃষিব্যবস্থাতেও খারাপ প্রভাব পড়বে এবং খাদ্যের দাম সহনীয় পর্যায়ে আনা যাবে না। এই ক্ষেত্রে সরকারের অনেক কাজ করা দরকার। সবার সঙ্গে পরামর্শ করে এ সম্বন্ধে নীতি নির্ধারণ করা প্রয়োজন।

      মশিউল আলম: এই বছর প্রায় সাত লাখ রোহিঙ্গা শরণার্থী বাংলাদেশে আশ্রয় নিয়েছে। তাদের নিয়ে আমরা বিরাট সমস্যায় পড়েছি এবং এই সমস্যা দীর্ঘস্থায়ী হওয়ার আশঙ্কাই বেশি। এ বিষয়ে আপনি কী ভাবেন?

      আকবর আলি খান: রোহিঙ্গাদের যে ট্র্যাজেডি, এটা একবিংশ শতাব্দীর একটা উল্লেখযোগ্য ঘটনা। এই ঘটনা বাংলাদেশ সৃষ্টি করেনি, কিন্তু তা বাংলাদেশের ওপর চেপে বসেছে। এই ঘটনা মোকাবিলার কোনো সহজ সমাধান নেই। সরকার বিভিন্ন আন্তর্জাতিক মহলের সহযোগিতা পেয়েছে, আবার অনেক বড় রাষ্ট্রের সহযোগিতা পায়নি। এর কারণ যে মিয়ানমারের সামরিক বাহিনীর তৎপরতা, সেই বাহিনীর কাছে যাদের স্বার্থ রয়েছে, তারা তাদের সমর্থন দিয়ে যাচ্ছে। যেমন চীন ও রাশিয়া, এমনকি ভারতও। যদিও পৃথিবীর অধিকাংশ দেশের সমর্থন আমরা পেয়েছি, কিন্তু যাদের সমর্থন প্রয়োজন তাদের সমর্থন পেতে পারিনি। সে জন্য আমাদের সামরিক দিক থেকে আরও তৎপর হতে হবে। তাদের সামরিক বাহিনী যে ধরনের আগ্রাসী মনোভাব নিয়ে কাজ করছে, সেটাকে দমন করার মতো শক্তি যদি আমরা অর্জন করতে পারি, তাহলে তাদের কিছুটা বোধোদয় হতে পারে।

      মশিউল আলম: জনপ্রশাসনের অবস্থা আরও খারাপ হয়েছে, জনগণ সঠিকভাবে সেবা পাচ্ছে না, দুর্নীতি বেড়ে গেছে। কিন্তু আবার আমলারা নিজেদের বেতন-ভাতা, সুযোগ-সুবিধা বাড়িয়ে নিচ্ছেন। এ রকম কেন হচ্ছে? এটা থেকে বেরোনোর পথ কী?

      আকবর আলি খান: অল্প কথায় এই প্রশ্নের উত্তর দেওয়া বেশ শক্ত ব্যাপার। এ বিষয়ে আমি একটা বই লিখেছি, সে বইয়ের নাম গ্রেশামস ল সিনড্রোম। এ বইয়ের মধ্যে বিস্তৃত বর্ণনা আছে আমাদের প্রশাসনের কী অবক্ষয় ঘটছে এবং কেন অবক্ষয় ঘটছে। আসলে বাংলাদেশের কোনো রাজনৈতিক দলই এ দেশের প্রশাসনিক সমস্যা বুঝতে পারেনি। ব্রিটিশরা বাংলাদেশে যে প্রশাসনিক ব্যবস্থা গড়ে তুলেছিল সেটা গণতান্ত্রিক রাষ্ট্রের জন্য অনুপযুক্ত। আমাদের উচিত ছিল সেটাকে নতুন করে ঢেলে সাজানো, কিন্তু তা না করে ব্রিটিশদের ফেলে যাওয়া ব্যবস্থায় অল্পস্বল্প পরিবর্তন করে, সেটা অভিযোজন করে আমরা চালাতে গিয়েছি। এটা এভাবে চালানো সম্ভব নয়। শুধু তা-ই না, ব্রিটিশরা যে ধ্যানধারণার ওপরে কাজ করেছিল, সেসব ধ্যানধারণা থেকে এক শ বছর আগে যেসব কাজ করা হতো আমরা সেসব কাজ এখন করছি। পৃথিবীর কোথাও এ ধরনের প্রশাসন আছে বলে আমাদের জানা নেই। যেমন নিয়োগের কথা যদি ধরেন, বাংলাদেশে ডাক্তার, ইঞ্জিনিয়ার, কৃষিবিদ, কূটনীতিক, প্রশাসক এঁদের সবাইকে একই পরীক্ষার মাধ্যমে নিয়োগ দেওয়া হয়। পৃথিবীর কোথাও এ ধরনের কাণ্ড হয় না। এবং আমাদের দেশে ২৫৭টি কোটা চালু করা হয়েছে, পৃথিবীর কোনো দেশে ২৫৭টি কোটা নেই এবং ২৫৭টি কোটা থাকলে বানরের পিঠা ভাগের মতো চাকরিবাকরি ভাগাভাগি করা হয়। এখন ভালো ছেলেরা আদৌ প্রশাসনে আসছে না এবং প্রশাসন সম্বন্ধে অনভিজ্ঞভাবে দেশ চালানোর ফলে আরও দুটি মারাত্মক কাজ হচ্ছে। একটি কাজ হলো, প্রশাসনিক কাজের ধাপগুলো ক্রমশ বাড়ানো হচ্ছে। পাকিস্তান আমলে চারটি ধাপ ছিল—সেকশন অফিসার, ডেপুটি সেক্রেটারি, জয়েন্ট সেক্রেটারি ও সেক্রেটারি। অ্যাডিশনাল সেক্রেটারি ছিল অল্প কয়েকটি মন্ত্রণালয়ে, যেখানে সেক্রেটারির কাজ খুব বেশি ছিল। সেই চারটি ধাপ এখন আটটি হয়েছে। আগে সেকশন অফিসার প্রথম নোট লিখতেন। এখন সেকশন অ্যাসিস্টেন্ট প্রথম নোট লেখেন। অ্যাডিশনাল সেক্রেটারি বাংলাদেশ হওয়ার পরও অল্প কয়েকটি মন্ত্রণালয়ে ছিল, আর বড় বড় করপোরেশনের চেয়ারম্যানরা ছিলেন। এখন প্রতিটি মন্ত্রণালয়ে তিন-চারজন করে অ্যাডিশনাল সেক্রেটারি করা হয়েছে এবং নিয়ম করা হয়েছে যে অ্যাডিশনাল সেক্রেটারি হয়ে ফাইল যেতে হবে। সুতরাং আরেকটা স্তর হলো, সেটা হলো পঞ্চম স্তর এবং ষষ্ঠ স্তরে হলো সেক্রেটারি। সেক্রেটারির পরে, আগে ডেপুটি মিনিস্টারের কাছে কোনো ফাইলই যেত না। তাঁরা পার্লামেন্টে সেক্রেটারির কাজ করতেন, তাঁদের দায়িত্ব ছিল পার্লামেন্টে প্রশ্নের জবাব দেওয়া। এখন ডেপুটি মিনিস্টারদের কাছে ফাইল যায়, স্টেট মিনিস্টারদের কাছে ফাইল যায়, তারপরে মন্ত্রীর কাছে ফাইল যায়। এই আট দফায় ফাইল যদি উপরের দিকে যায় এবং নিচের দিকে নামে, তাহলে যদি সবাই অনেস্ট হয়, তবুও কমপক্ষে ১৬ দিন লেগে যাবে শুধু ফাইল ওঠানামা করতে। এ ছাড়া সমস্ত ক্ষমতা মন্ত্রীদের হাতে কেন্দ্রীভূত করা হয়েছে। সব ফাইল প্রকৃতপক্ষে মন্ত্রীদের কাছে চলে যায়। এর ফলে কোনো সিদ্ধান্ত তাড়াতাড়ি পাওয়া সম্ভব হয় না। সিঙ্গাপুরের সরকারের কাছে যদি আপনি চিঠি লেখেন, হয়তো আপনি তিন দিন কিংবা চার দিনের মধ্যে জবাব পাবেন, বাংলাদেশে তিন মাসের মধ্যেও জবাব পাবেন কি না সন্দেহ আছে এবং কয় দিনে জবাব পাবেন এটা কেউ বলতে পারবে না। আমরা হাজার হাজার লোককে প্রমোশন দিয়েছি; হাজার হাজার লোককে প্রমোশন দিলে নিচের দিকের পদগুলো শূন্য হয়ে যায়। সচিবালয়ে এখন অতিরিক্ত সচিবেরা গড়াগড়ি খাচ্ছেন, যুগ্ম সচিবেরও কোনো অভাব নেই, কিন্তু নিচের দিকের পদে দেখা যাবে লোক নেই। অনেক জায়গায় দেখা যাবে অ্যাসিস্ট্যান্ট কমিশনার ল্যান্ড রেভিনিউ নেই। অ্যাসিস্ট্যান্ট কমিশনার ল্যান্ড রেভিনিউ কাজ করলে তো ফাইল ওপরের দিকে আসবে। নিচের দিকে কাজ করার লোক নেই, ওপরের দিকে সব লোকজন ফাইলের প্রত্যাশায় বসে আছে। এই এক অদ্ভুত ধরনের প্রশাসন; যাঁরা প্রশাসন সম্বন্ধে জানেন, তাঁরা এ ধরনের প্রশাসন মোটেও সমর্থন করবেন না। আমাদের এখানে যে নিয়োগ দেওয়া হচ্ছে, সেটাও চাকরি দেওয়ার জন্য করা হচ্ছে। এত পদেরও কোনো দরকার নেই। বিশেষ করে বিসিএস অ্যাডমিনে যে নিয়োগ দেওয়া হচ্ছে, এত নিয়োগের কোনো প্রয়োজন বাংলাদেশে নেই। কাজ নেই, কিন্তু পদ সৃষ্টি করা হচ্ছে। কাজ ছাড়া পদ সৃষ্টি করলে শুধু টাকার অপচয়ই হয় না, প্রশাসনিক দক্ষতাও কমে যায়।

      মশিউল আলম: তাহলে কি আমরা বলতে পারি যে প্রশাসন একটা সেলফ-সার্ভিং করপোরেট গোষ্ঠীতে পরিণত হয়েছে?

      আকবর আলি খান: হ্যাঁ, এবং এদের বেতন অনেক বাড়ানো হয়েছে, এবং আমি ডেপুটি সেক্রেটারিদের গাড়ি দেওয়ার সিদ্ধান্ত হওয়ার আগে হিসাব করে দেখেছিলাম, সরকারের বছরে দেড় শ-দুই শ কোটি টাকা অপচয় হচ্ছে। এখন যদি তাঁদের সবাইকে গাড়ি দেওয়া হয় এবং গাড়ির জন্য অ্যাডভান্স দেওয়া হয়, তাহলে সরকারের হাজার কোটি টাকার ওপরে অতিরিক্ত ব্যয় হবে, যেটার কোনো প্রয়োজন ছিল না। এভাবে একদিকে সরকারের অর্থের অপচয় হচ্ছে, অন্যদিকে সরকারের প্রশাসনিক অবক্ষয় ঘটছে। এগুলো হচ্ছে এ জন্য যে মূল সমস্যা যেগুলো সেগুলো কেউ দেখছে না। এবং জুডিশিয়ারির ক্ষেত্রেও একই রকম অবস্থা হয়েছে। জুডিশিয়ারিতে ৭৫০ খণ্ডকালীন ম্যাজিস্ট্রেটের বদলে ৭০০ ফুলটাইম জুডিশিয়াল অফিসার নিয়োগ করা হয়েছে। কিন্তু দেখা গেল জুডিশিয়ারিতে মামলার জট বাড়তেই আছে, আজও কমছে না। এসব সমস্যা নিয়ে আমি বিস্তারিত আলোচনা করেছি। আমার মনে হয় এগুলো নিয়ে সব দলের চিন্তাভাবনা করার প্রয়োজন রয়েছে। কিন্তু কোনো দলই এই সমস্যাগুলো নিয়ে চিন্তা করছে না। এ জন্য বাংলাদেশের প্রশাসনে অদূর ভবিষ্যতে কোনো উন্নতি হবে বলে আমি আশা করি না। যাঁরা আমলাতন্ত্রে আছেন, তাঁরা এই ব্যবস্থার সুবিধা ভোগ করছেন, তাঁরা এই ব্যবস্থার কোনো পরিবর্তন চাইবেন না। আর সরকারের দিক থেকে যদি দূরদর্শী নেতা না থাকে তাহলে এই ব্যবস্থার কোনো পরিবর্তন হবে না। দল পরিবর্তন হতে পারে, সরকার পরিবর্তন হতে পারে, কিন্তু প্রশাসন পরিবর্তনের কোনো চিহ্নই এখন পর্যন্ত দেখা যাচ্ছে না।

      মশিউল আলম: প্রশাসনকে দিয়ে দেশ চালিয়ে সরকার টিকে থাকে। এদের খুশি রাখার জন্য এরা যা চায় সরকার তাই করে...

      আকবর আলি খান: না, শুধু যা চায় তাই যে করে তা নয়, তাদের দিয়ে যেসব কাজ করানো হচ্ছে, এগুলো তাদের কাজ নয়। আবার তাদের সমস্ত ক্ষমতা এবং তাদের দায়িত্ব পালনের ক্ষেত্রে প্রতিবন্ধকতা সৃষ্টি করা হচ্ছে। বর্তমান ব্যবস্থায় সমস্ত ক্ষমতা মূলত প্রধানমন্ত্রীর কার্যালয়ে কেন্দ্রীভূত এবং তারপরে মন্ত্রীদের অফিসে কেন্দ্রীভূত। আমলাতন্ত্র অনেক দুর্বল হয়ে যাচ্ছে। কিন্তু তাদের তবু পয়সা দিয়ে খুশি রাখা হচ্ছে এ জন্য যে তাঁদের অনেকে নির্বাচনের সময় রিটার্নিং অফিসার এবং অ্যাসিস্ট্যান্ট রিটার্নিং অফিসারের কাজ করেন। সেই দৃষ্টিকোণ থেকে সরকার এ ধরনের সিদ্ধান্ত নিতে পারে, কিন্তু প্রশাসনিক দৃষ্টিকোণ থেকে বর্তমানে যে ধরনের প্রশাসন চালু আছে, এটার কোনোই যৌক্তিকতা নেই।

      মশিউল আলম: এখন আমরা একটু রাজনীতির প্রসঙ্গে আসি। বাংলাদেশে তো কয়েক বছর ধরে, বিশেষ করে ২০১৪ সালের নির্বাচনের পরে বিরোধী রাজনৈতিক শক্তি যেটাকে বলে, গণতান্ত্রিক ব্যবস্থায় যেটা কাজ করে, সরকারের ভুলত্রুটির সমালোচনা, প্রতিবাদ, একটা বিরুদ্ধ মত, সেটা রাজনৈতিক অঙ্গনে নেই বললেই চলে। প্রধান প্রতিপক্ষ রাজনৈতিক দল বিএনপি অভিযোগ করে তাদের রাস্তায় নামতে দেওয়া হয় না, জনসভা করতে দেওয়া হয় না, তারা কোণঠাসা। এই পরিস্থিতিতে নির্বাচনের বছর চলে এল। তো সামনে কী হতে যাচ্ছে?

      আকবর আলি খান: বাংলাদেশে সংঘাতের রাজনীতি বিরাজ করছে এবং বাংলাদেশে যে বর্তমান পরিস্থিতি, এটার জন্য দুটি দলই দায়ী। বর্তমানের সরকার বিএনপিকে কাজ করতে দিচ্ছে না, আবার বিএনপি যখন ক্ষমতায় ছিল তখন তারাও আওয়ামী লীগকে একইভাবে অত্যাচার করেছে, কাজ করতে দেয়নি। সুতরাং এই ব্যাপারে আমাদের কারও ওপরেই আশা করার কারণ নেই। তবে আশার কারণ দেখা যাচ্ছে দুটি। একটি হলো, গত নির্বাচন যখন সরকার করে, তখন শতকরা ৫০ ভাগের বেশি আসনে বিনা প্রতিদ্বন্দ্বিতায় নির্বাচন হয়েছে। এটা গণতন্ত্রের কোনো লক্ষণ নয়। যদিও আদালত বলেছেন যে এই সরকার বৈধ এবং আদালতের আদেশ আমাদের সকলের জন্য বাধ্যতামূলক, কিন্তু নৈতিকভাবে এটা সরকারের একটা বড় পরাজয়। আমার মনে হয় সরকার এটা বুঝতে পেরেছে এবং সে জন্য সরকার চাচ্ছে যে বিরোধী দল নির্বাচনে অংশগ্রহণ করুক। আর বিরোধী দল নির্বাচন বয়কট করে বর্তমানে খুব খারাপ আছে। প্রকৃতপক্ষে মোট ভোটারের সংখ্যার ভিত্তিতে যদি আমরা দেখি, তাহলে বাংলাদেশে বিরোধী দল হওয়ার কথা বিএনপির, জাতীয় পার্টির নয়। কিন্তু সেই আসনে জাতীয় পার্টি বর্তমানে বসে আছে। বিএনপি অনেক সুযোগ-সুবিধা হারাচ্ছে এবং তাদের অসুবিধা হচ্ছে। সুতরাং বিএনপি সম্ভবত কিছুটা ছাড় দিয়ে হলেও কমপক্ষে বিরোধী দলের আসন পাওয়ার ব্যাপারে উৎসাহিত হবে। এই দুটিই হলো আশার লক্ষণ। কিন্তু শেষ পর্যন্ত কী হবে, এটা শেষ মুহূর্ত ছাড়া বলা যাবে না। যদি নির্বাচনের একটা মোটামুটি আবহাওয়া সৃষ্টি করা হয় এবং সেই আবহাওয়ায় যদি দুই দল অংশ নেয় এবং সরকার যদি বিরোধী দলকে নির্বাচনে অংশগ্রহণ করতে দেয়, তাহলে হয়তো নির্বাচন হবে। এবং এটা হওয়ার সম্ভাবনাই বেশি। কিন্তু হবেই, এটা নিশ্চিতভাবে ভবিষ্যদ্বাণী করা সম্ভব নয়।

      মশিউল আলম: তাহলে দেখা যাচ্ছে, এ বছর বড় বন্যায় ব্যাপক ফসলহানি, বিপুলসংখ্যক রোহিঙ্গা শরণার্থীর আশ্রয়, মানবাধিকার লঙ্ঘন ও মতপ্রকাশের স্বাধীনতার সংকোচন, নির্বাচনের বছর কিন্তু রাজনীতিতে তেমন কোনো পরিবর্তন নেই বলে নির্বাচন হবে কি না বা হলে কেমন নির্বাচন হবে তা নিয়ে অনিশ্চয়তা—এই সমস্ত কিছুর পটভূমিতে আমরা একটা নতুন বছরে পদার্পণ করছি। এই পরিস্থিতিতে আমাদের অর্থনৈতিক ভবিষ্যৎ কী হতে পারে? কারণ এগুলোর সবই আমাদের জাতীয় অর্থনীতিতে প্রভাব ফেলে।

      আকবর আলি খান: আপনি যেগুলো বললেন, এগুলো অবশ্যই উপাদান। বাংলাদেশে গত এক দশকের বেশি সময় ধরে যে অর্থনৈতিক অগ্রগতি হচ্ছে তা বেশ সন্তোষজনক। ৬ শতাংশ প্রবৃদ্ধি হচ্ছে না ৭ শতাংশ প্রবৃদ্ধি হচ্ছে এ নিয়ে মতবিরোধ থাকলেও যদি ৬ শতাংশের বেশি প্রবৃদ্ধি হয় তাহলে এটা নিশ্চয়ই একটা সাফল্যের স্বাক্ষর, কারণ পৃথিবীর অধিকাংশ দেশে এত দ্রুত পরিবর্তন হচ্ছে না। কিন্তু এই পরিবর্তনের পেছনে অবদান রয়েছে বাংলাদেশের কৃষকদের, পোশাকশ্রমিকদের এবং যাঁরা বিদেশে কাজ করে দেশে অর্থ পাঠাচ্ছেন তাঁদের। মূলত এই তিনটি গোষ্ঠীই বাংলাদেশের অর্থনীতির নিয়ন্তা। যদিও অর্থমন্ত্রীরা দাবি করেন যে তাঁদের নীতির জন্যই এই সাফল্য অর্জিত হচ্ছে, আমার মনে হয় যে কথাটা পুরোপুরি সত্য নয়। ৭৫ ভাগ অবদান এই তিনটি গোষ্ঠীর আর ২৫ ভাগ অবদান সরকারের। এই তিনটি গোষ্ঠীরই ভিন্ন ভিন্ন সমস্যা রয়েছে। এই তিনটি গোষ্ঠীর সমস্যা সম্পর্কে আমরা যদি সজাগ না হই, তাহলে অর্থনীতি ঝুঁকির মুখে পড়বে। বিদেশে যাঁরা কাজ করছেন, বিশেষত মধ্যপ্রাচ্যে, সেখানে যে রাজনৈতিক ও অর্থনৈতিক সংকট দেখা দিয়েছে, তার ফলে সেখান থেকে প্রেরিত অর্থের পরিমাণ কমে যাবে। যদি কমে যায়, তাহলে এটা আমাদের অর্থনীতির অগ্রগতিকে শ্লথ করবে। বিশেষ করে গৃহায়ণ খাতে ধস নামার এবং দেশি শিল্পপণ্যের চাহিদা কমে যাওয়ার আশঙ্কা রয়েছে। এগুলো সম্বন্ধে সরকারকে সতর্ক থাকতে হবে। দুই নম্বর হলো, কৃষি খাতে কৃষকেরা উৎপাদন করছেন কিন্তু পণ্যের দাম পাচ্ছেন না। সুতরাং এই সমস্যার যদি সমাধান না করা হয়, তাহলে বছরের পর বছর কৃষকেরা লোকসানের বোঝা টানতে পারবেন না। সুতরাং সেখানেও ঝুঁকি রয়েছে। আর পোশাকশিল্প মূলত বৈদেশিক বাজারের ওপর নির্ভরশীল; কিন্তু পোশাকশিল্পের একটা বড় সংকট অদূর ভবিষ্যতে আসবে। সেটা হলো পোশাকশিল্পে কম্পিউটার প্রযুক্তি ব্যবহার করে অনেক সস্তায় নিজেদের মাপ অনুসারে পোশাক তৈরি করা সম্ভব। ইংরেজিতে এটাকে বলে ‘কাস্টোমাইজড ড্রেস’। এখন যে ধরনের পোশাক আমরা বিদেশে পাঠাচ্ছি, সেগুলো কতকগুলো বড় মাপের ভিত্তিতে তৈরি করা হয়, যেগুলো সবার গায়ে লাগে না। সবার গায়ে লাগে এমন পোশাক প্রযুক্তি প্রয়োগ করে উন্নত দেশে তৈরি করা সম্ভব। এর ফলে পোশাক খাতে যাঁরা বিদেশে কারিগরি পরিবর্তনের সঙ্গে সামঞ্জস্য রেখে তৈরি করতে পারবেন না, তাঁরা বিপদের সামনে পড়বেন। এ ছাড়া বিদেশি প্রতিযোগিতা বাড়ছে এবং অর্থনৈতিক উন্নতির ফলে আমাদের দেশে মজুরি বাড়ছে। এই ঝামেলাগুলো ছাড়া আর তিনটি বড় ঝামেলা আমাদের হয়েছে। প্রথমটি হলো আমরা অবকাঠামো খাতে অনেকগুলো বড় প্রকল্প নিয়েছি। আমাদের বড় প্রকল্প বাস্তবায়নের অভিজ্ঞতা সীমিত এবং আমাদের দেশে বড় প্রকল্প বাস্তবায়ন করতে গিয়ে প্রায়ই দুর্নীতি ও অর্থ অপচয়ের অভিযোগ আসে। আমরা যেসব প্রকল্প পিপিপিতে এবং অন্যান্য খাতে গ্রহণ করেছি, এগুলোর অর্থনৈতিক দায় বিদেশি মুদ্রায় পরিশোধ করতে হবে। সুতরাং আমরা যদি ঠিকমতো প্রকল্প বাস্তবায়ন করতে না পারি, তাহলে আমাদের বৈদেশিক মুদ্রার ওপরে প্রচণ্ড চাপ পড়বে। এসব ঝুঁকি আগামী তিন থেকে পাঁচ বছরের মধ্যে দৃশ্যমান হওয়ার সম্ভাবনা রয়েছে। এই সমস্যাগুলো সম্পর্কে যদি সরকার সতর্ক থাকে এবং ব্যবস্থা নেয়, তাহলে আমাদের অর্থনৈতিক প্রবৃদ্ধি ৭ শতাংশ থেকে বাড়ানো সম্ভব। দ্বিতীয়ত ব্যাংক খাতে শৃঙ্খলা প্রতিষ্ঠা করা না হলে দেশে বিনিয়োগের পরিবেশ বিঘ্নিত হবে। তৃতীয়ত, প্রবৃদ্ধি বাড়ানোর জন্য অবশ্যই সুশাসন নিশ্চিত করতে হবে। সুশাসন নিশ্চিত করতে না পারলে এখানে বৈদেশিক বিনিয়োগ আসবে না। আমরা এখন যে বৈদেশিক বিনিয়োগ পাই, সেগুলো তাদের অতিরিক্ত সুবিধা দেওয়ার ফলে পাই। কিন্তু যেসব দেশে সুশাসন নেই সেসব দেশে এসব বিদেশি বিনিয়োগ আসে না। সুতরাং আমাদের সুশাসন নিশ্চিত করতে হবে।

      মশিউল আলম: না হলে আমাদের অর্থনীতির ঝুঁকি...

      আকবর আলি খান: আগামী বছরেই হয়তো নয়, কিন্তু আগামী তিন থেকে পাঁচ বছরের মধ্যেই এই ঝুঁকিগুলোর প্রভাব আমাদের অর্থনীতিতে পড়ার সম্ভাবনা রয়েছে। অনেক ঝুঁকিই আমাদের নাড়িয়ে দিতে পারে, সে ক্ষেত্রে প্রবৃদ্ধি অনেক শ্লথ হয়ে যেতে পারে।

      মশিউল আলম: আপনাকে ধন্যবাদ।

      আকবর আলি খান: ধন্যবাদ।
      © স্বত্ব প্রথম আলো ১৯৯৮ - ২০১৮
# Education
 ## ০৬ মে ২০১৭, সাড়ে তিন লাখ ভগ্নহৃদয়ের জন্য
  এসএসসির ফল
  মুনির হাসান
  এসএসসি পরীক্ষার ফল প্রকাশের পর আমার মন খারাপ হয় যারা এ চৌকাঠ পেরোতে পারে না তাদের জন্য। ৪ মে প্রকাশিত এবারের এসএসসি পরীক্ষায় এ সংখ্যাটা নেহাত কম নয়, সাড়ে তিন লাখ! প্রতি পাঁচজন পরীক্ষার্থীর মধ্যে একজন এই বেড়া পার হতে পারেনি। কেন পারেনি তার একটা ব্যাখ্যা দিয়েছেন শিক্ষামন্ত্রী নুরুল ইসলাম নাহিদ। প্রতি পাঁচজনে একজন অকৃতকার্য হওয়ায় তিনি মোটেই বিস্মিত হননি। এ প্রসঙ্গে তিনি বলেছেন, নতুন পদ্ধতিতে সঠিকভাবে উত্তরপত্র মূল্যায়ন করায় ফলাফলে কিছুটা প্রভাব পড়েছে। (‘পাসের হার কমায় বিস্মিত নন শিক্ষামন্ত্রী’, প্রথম আলো অনলাইন, ৪ মে ২০১৭)। ৫ মে ডেইলি স্টার পত্রিকায় এ প্রসঙ্গে প্রকাশিত তাঁর উদ্ধৃতিটি প্রণিধানযোগ্য:
  ‘The results might surprise you as it may seem that a huge number of students have failed and that students are not studying properly. But, things are not like that.’
  তিনি বলেছেন, সরকার উত্তরপত্র মূল্যায়নের একটি প্রমিত পদ্ধতি চালু করেছে। সেটির প্রয়োগে এ ফল বিপর্যয় ঘটেছে। তাঁর এই বক্তব্য থেকে এ কথা স্পষ্টভাবে বোঝা যায় যে ২০ শতাংশ শিক্ষার্থী জানতই না কীভাবে তাদের উত্তরপত্র মূল্যায়ন করা হবে। কিংবা বলা যায়, উত্তরপত্র মূল্যায়নের পদ্ধতি আর ক্লাসে পড়ানোর পদ্ধতি সাংঘর্ষিক। কারণ, শিক্ষামন্ত্রীই বলছেন, শিক্ষার্থীরা পড়ালেখা করছে না, এ কথাটা সত্য নয়। নতুন মূল্যায়ন পদ্ধতির কারণেই তারা অকৃতকার্য হয়েছে।
  স্কুল পর্যায়ে আমাদের শিক্ষাব্যবস্থার মূল গলদটাই শিক্ষামন্ত্রীর এই এক বাক্যের মন্তব্যে ফুটে উঠেছে: সমন্বয়হীনতা, সুস্পষ্ট নীতিমালার অভাব এবং ইচ্ছামতো পরীক্ষা-নিরীক্ষার অপচেষ্টা।

  ২০০৯ সালে ঘটা করে একটি শিক্ষা কমিশন গঠন করে যুগোপযোগী একটি শিক্ষানীতি প্রণয়ন করা হয়। কিন্তু সেই নীতি মাঠে থাকা সত্ত্বেও কে বা কারা পঞ্চম শ্রেণির শিক্ষার্থীদের ওপর প্রাথমিক সমাপনী পরীক্ষা চাপিয়ে দেয়। ২০১০ সাল থেকে অষ্টম শ্রেণিতেও জুনিয়র সার্টিফিকেট পরীক্ষা নামে আরও একটি পাবলিক পরীক্ষা শিক্ষার্থীদের ঘাড়ে চাপিয়ে দেওয়া হয়েছে। এর ফলে বাংলাদেশ বিশ্বের একমাত্র দেশে পরিণত হয়েছে, যেখানে ১২ বছরের শিক্ষাজীবনে শিক্ষার্থীদের চার-চারটি পাবলিক পরীক্ষায় অংশ নিতে হয়। আর তার পরিপ্রেক্ষিতে আমাদের সম্পূর্ণ শিক্ষা হয়ে পড়েছে পরীক্ষামুখী, জিপিএ-৫ অন্বেষী। লাভের লাভ এটাই হয়েছে যে এখন প্রাথমিক বিদ্যালয়ের শিক্ষকেরা তাঁদের সমস্ত শ্রম দেন পঞ্চম শ্রেণির সমাপনী পরীক্ষার্থীদের পেছনে। স্কুলে যেটুকু কুলাতে পারছেন না, সেটার জন্য গ্রামগঞ্জে কোচিং সেন্টার খুলে দিয়ে তাদের জিপিএ-৫-এর পেছনে ছুটতে উৎসাহিত করছেন।

  ফলাফল যা হওয়ার তা-ই হচ্ছে। জাতীয় পর্যায়ে প্রাথমিক পর্যায়ের শিক্ষার্থীদের শিখনফল (যা শেখার কথা) যাচাইয়ের জরিপে দেখা যাচ্ছে, তৃতীয় শ্রেণির চেয়ে পঞ্চম শ্রেণির শিক্ষার্থীদের গড় স্কোর বেশি। এতে বোঝা যায়, জোরটা কোথায় বেশি। কিন্তু তার ফলেও পঞ্চম শ্রেণির মাত্র ১১ শতাংশ শিক্ষার্থী সাধারণ গাণিতিক দক্ষতা (Arithmetic skill) অর্জনে সক্ষম হচ্ছে। (National Student Assessment 2013 for Grades 3 and 5, Directorate of Primary Education)। গণিতের কথা টেনে আনার একটাই কারণ, এসএসসির ফল বিপর্যয়ের জন্য ইংরেজি ও গণিতে অকৃতকার্য হওয়াই কারণ। তৃতীয় ও পঞ্চম শ্রেণির শিক্ষার্থীদের স্বাক্ষরতা (লিটারেসি) ও সাংখ্যিক দক্ষতা (নিউমারেসি) পরিমাপের এই জরিপ ২০১১ সাল থেকে করা হলেও ২০১৫ সালের রিপোর্ট সরকার প্রকাশ করেনি মনে হচ্ছে। কারণ, ইন্টারনেটে খুঁজে সেটা পাওয়া গেল না। একই জরিপের ২০১১ সালের প্রতিবেদনে বলা হয়েছে, পঞ্চম শ্রেণিতে উত্তীর্ণ ৩৪ শতাংশ শিক্ষার্থী তৃতীয় শ্রেণির দক্ষতাই অর্জন করতে পারে না। এসব জরিপের ফলাফলের সঙ্গে সেসব বছরের প্রাথমিক শিক্ষা সমাপনী পরীক্ষার ফলাফলের কোনো সামঞ্জস্য খুঁজে পাওয়া যায় না। কারণ, সেসব পরীক্ষায় উত্তীর্ণ পরীক্ষার্থীর সংখ্যা শতভাগ না হলেও তার কাছাকাছিই থাকে।

  গণিত অলিম্পিয়াড আয়োজনের সঙ্গে যুক্ত থাকার সুবাদে শিক্ষার্থীদের গাণিতিক উৎকর্ষ এবং শ্রেণিকক্ষে গণিত শিক্ষাদান বিষয়ে আমার সামান্য কিছু অভিজ্ঞতা হয়েছে গত ১৭ বছরে। আমরা লক্ষ করেছি, আমাদের গণিত শিক্ষা একটি কাঠামোর মধ্যে পড়েছে; সেটাকে বলা যায় সিলেবাস শেষ করার চক্র। প্রতিবছর প্রাথমিক শিক্ষা অধিদপ্তর প্রতি চার মাসে, পরবর্তী চার মাসে এবং শেষ চার মাসে ক্লাসে বইয়ের কী কী (আসলে কোন কোন পৃষ্ঠা) পড়াতে ও করাতে হবে, তার একটা তালিকা স্কুলগুলোতে পাঠিয়ে দেয়। উদ্দেশ্য হচ্ছে ওই প্রান্তিকে যথাক্রমে প্রথম সাময়িক, দ্বিতীয় সাময়িক ও বার্ষিক পরীক্ষা নেওয়া। শিক্ষকও জানেন তাঁকে ওই সিলেবাস শেষ করতে হবে। ফলে তিনি কোনো একটি ধারণার গভীরে যাওয়ার পরিবর্তে বইয়ে দেওয়া সে–সংক্রান্ত সমস্যাগুলো করিয়ে দিতে ব্যস্ত হয়ে পড়েন।

  কিন্তু কে না জানে, বিশেষ করে শিশুদের গণিতের মতো একটি বিমূর্ত ধারণার গভীরে পৌঁছে দেওয়া কতগুলো অনুশীলনীর অঙ্ক করে দেওয়ার মধ্যে সম্ভব হয় না। এ জন্য দরকার মৌলিক ধারণার গভীরে পৌঁছার পর্যাপ্ত সময় ও সহযোগিতা দেওয়া। উদাহরণ হিসেবে ভগ্নাংশ (Fraction) ধারণার কথা বলা যায়। কোনো একটি কাঠি বা কাগজকে ভেঙে বা ছিঁড়ে যত টুকরাই করা হোক না কেন, সবগুলোকে আবার একত্র করলে ওই একটি কাঠি বা কাগজই পাওয়া যাবে। এই ধারণা আমি এক বাক্যে লিখলেও একটি আট বছরের বালক-বালিকার মনের গভীরে এত সহজে পৌঁছে দেওয়া সম্ভব নয়। এ জন্য একাধিক দিন, একাধিক উদাহরণ এবং প্রচুর মনোযোগের দরকার। যখন একজন শিক্ষার্থী ভগ্নাংশের মৌলিক ব্যাপারটা ধরতে পারে, তখন তার জন্য সে–সংক্রান্ত গাণিতিক সমস্যা সমাধান করা কঠিন হয় না। সংখ্যার ক্ষেত্রে আরও একটি মৌলিক ধারণা হলো সংখ্যাপাতন। নয়-এর পর এক-শূন্য দিয়ে দশ লেখা হয়, সে ব্যাপারটি এখনো আমাদের প্রাথমিক শিক্ষার্থীদের বড় অংশ সঠিকভাবে অনুধাবন করতে পারে না। অথচ তার বাড়ির কাজের খাতায় দেখবেন সে ১০১ থেকে ২০০ পর্যন্ত সুন্দর করে অঙ্কে ও কথায় লিখে রেখেছে। কারণ কিন্তু একই। মৌলিক ধারণাগুলোর পেছনে পর্যাপ্ত সময় না দেওয়া। আর তার কারণ হলো শিক্ষার্থীদের তথাকথিত ও অপ্রয়োজনীয় পরীক্ষার জন্য প্রস্তুত করা।

  এসএসসি পরীক্ষার ফলাফল প্রকাশের দিনে যেন মন খারাপ না হয়, তার জন্য দরকার শিক্ষাব্যবস্থার গোড়ার দিকে নজর দেওয়া। সে জন্য বিদেশি বিশেষজ্ঞের দরকার নেই। আমাদের শিক্ষা-গবেষকেরাই এই সমস্যার সমাধান করতে পারেন। তাঁদের কথা শুনলেই কাজটা অনেক সহজ হয়ে যাবে।

  এসএসসি পরীক্ষায় উত্তীর্ণ সব পরীক্ষার্থীকে অভিনন্দন এবং অনুত্তীর্ণদের আগামীবারের জন্য শুভকামনা।

  মুনির হাসান: সাধারণ সম্পাদক, বাংলাদেশ গণিত অলিম্পিয়াড কমিটি।
 ## ১১ অক্টোবর ২০১৭, মেডিকেল পারে, বিশ্ববিদ্যালয় পারে না!
  প্রথম আলো
  উচ্চশিক্ষায় প্রবেশ
  মুনির হাসান
  ১১ অক্টোবর ২০১৭, ১৮:৩০

  মেডিকেলের সমন্বিত ভর্তি পরীক্ষার কারণে অনেক ঝামেলা কমেছেমেডিকেল কলেজে ভর্তির জন্য ৬ অক্টোবর ভর্তি পরীক্ষা হওয়ার তিন দিন পর ৯ অক্টোবর এই পরীক্ষার ফলাফল প্রকাশ করেছে স্বাস্থ্য অধিদপ্তর। এবারের পরীক্ষায় ৮২ হাজার ৭৮৮ জন শিক্ষার্থী অংশ নিয়েছেন এবং ৪১ হাজার ১৩২ জন জন ভর্তির জন্য যোগ্য বিবেচিত হয়েছেন। উল্লেখ্য, দেশের ৩১টি সরকারি মেডিকেল কলেজে মোট আসন ৩ হাজার ৩১৮টি এবং ৬৯টি বেসরকারি মেডিকেল কলেজের মোট আসন ৬ হাজার ২২৫টি।
  মেডিকেল ভর্তি পরীক্ষার জন্য দেশের এক অঞ্চলের শিক্ষার্থীদের অন্য অঞ্চলে গিয়ে হোটেলে-আত্মীয়স্বজনের বাড়িতে থাকতে হয় না। বাবা-চাচাদের রাজি করিয়ে ছাত্রীদের দূরদূরান্তে যেতেও হয় না। দেশের এক অঞ্চলের মেডিকেল কলেজে ভর্তি পরীক্ষা দিয়ে যেকোনো মেডিকেল কলেজে ভর্তির জন্য নির্বাচিত হতে পারেন ভর্তি-ইচ্ছুক শিক্ষার্থী।
  সেই সত্তর দশকের শেষের দিকে যখন দেশে সরকারি মেডিকেল কলেজের সংখ্যা বাড়তে শুরু করে, তখন থেকেই ভর্তি-ইচ্ছুক শিক্ষার্থীদের হয়রানি লাঘবের জন্য এই সমন্বিত ভর্তি পরীক্ষাপদ্ধতি চালু করা হয়। কয়েক বছর আগে বেসরকারি কলেজগুলোকেও এর আওতায় আনা হয়েছে।
  এবার ভাবুন, ৩১টি সরকারি মেডিকেল আর ৬৯টি বেসরকারি মেডিকেল কলেজে আলাদাভাবে ভর্তি পরীক্ষা অনুষ্ঠানের কথা। তাই যদি হতো, তাহলে চিকিৎসক হতে আগ্রহী একজন শিক্ষার্থীর কী হাল হতো? তাঁকে এক শহর থেকে অন্য শহরে দৌড়াতে হতো কেবল ভর্তি পরীক্ষা দেওয়ার জন্য। হয়তো আজ ফরিদপুর মেডিকেল কলেজে ভর্তি পরীক্ষা দিয়ে বিকেলেই রওনা দিতেন ঢাকার উদ্দেশে। ঢাকায় পৌঁছে রাতের ট্রেনে তাঁকে যেতে হতো চট্টগ্রামে। কারণ, কাল চট্টগ্রাম মেডিকেল কলেজে ভর্তি পরীক্ষা। এই লিস্ট অনেক বড় করা সম্ভব, তবে তার দরকার নেই। এটি খুবই শান্তির বিষয় যে মেডিকেলে ভর্তি-ইচ্ছুক ছেলেমেয়ে এবং তাঁদের অভিভাবকদের এই হয়রানি পোহাতে হয় না।
  এই ছবি যদি আমরা উচ্চশিক্ষার অন্য প্রতিষ্ঠানগুলোতে দেখতে পেতাম, তাহলে সেটি ছেলেমেয়েদের ও তাঁদের অভিভাবকদের জন্য কতই না আনন্দের হতো। তবে এটি আমার জীবদ্দশায় দেখার কোনো সুযোগ হবে কি না, তা কেবল সর্বশক্তিমানই বলতে পারেন।
  বলছিলাম বিভিন্ন বিশ্ববিদ্যালয়ে ভর্তির কথা। দেশে বর্তমানে ১৩১টি সরকারি ও বেসরকারি বিশ্ববিদ্যালয়ে তিন শতাধিক বিষয়ে শিক্ষার্থী ভর্তি করা হয়। সেই আশির দশকের শেষ ভাগে সরকারি বিশ্ববিদ্যালয়গুলোতে ইউনিট হিসেবে ভর্তির ব্যবস্থা চালু হয়। তার আগে সেখানে বিভাগওয়ারি ভর্তির পদ্ধতি ছিল। এখনো একটি বিশ্ববিদ্যালয়ে এমন ব্যবস্থা চালু আছে। এর ফলে একজন শিক্ষার্থীকে কখনো কখনো বাক্স–পেটরা নিয়ে সপ্তাহ দু-একের জন্য অন্য এক শহরে স্থানান্তর করতে হয়।
  অথচ সামান্য উদ্যোগ নিলেই এই পরিস্থিতির উত্তরণ ঘটানো যায়। এমন সমাধান কিন্তু কিছু নতুন নয়। মেডিকেলের কথা বাদ দিই। কুয়েট, রুয়েট ও চুয়েটের কথা ধরা যাক। প্রযুক্তি বিশ্ববিদ্যালয়ে রূপান্তরিত হওয়ার আগে এগুলো ছিল বাংলাদেশ ইনস্টিটিউট অব টেকনোলজি (বিআইটি)। তখন এই বিআইটিগুলোর ভর্তি পরীক্ষা ছিল একসঙ্গে এবং একটি মাত্র পরীক্ষা দিয়ে ছেলেমেয়েরা চট্টগ্রাম, খুলনা কিংবা রাজশাহীতে ভর্তি হতে পারতেন। কিন্তু বিশ্ব যতই এগিয়ে যাচ্ছে, আমরা ততই পেছাতে থাকি। তবে দুই দশক আগের ছেলেমেয়েরা যে সুযোগ পেতেন, এখনকার ছেলেমেয়েরা সেটি পান না। তখনকার তিন বিআইটি এখন বিশ্ববিদ্যালয় হওয়ার পর থেকে আলাদাভাবেই ভর্তি পরীক্ষা নেয়। সব পাবলিক বিশ্ববিদ্যালয়েও তা-ই।
  ফলে একজন ভর্তি-ইচ্ছুক শিক্ষার্থীকে এক শহর থেকে অন্য শহরে কেবলই ছুটে বেড়াতে হয়। গত ১১ সেপ্টেম্বর প্রথম আলোতে প্রকাশিত এক নিবন্ধে বাংলাদেশ কৃষি বিশ্ববিদ্যালয়ের অধ্যাপক মো. শহিদুজ্জামান একটি হিসাব প্রকাশ করেছেন। সমন্বয়হীনতার উদাহরণ দেখিয়ে তিনি বলেছেন, ‘বিজ্ঞানের একজন শিক্ষার্থীকে ২০ অক্টোবর খুলনা প্রকৌশল ও প্রযুক্তি বিশ্ববিদ্যালয়ে (কুয়েট) ভর্তি পরীক্ষা শেষ করে পরদিন চট্টগ্রাম প্রকৌশল ও প্রযুক্তি বিশ্ববিদ্যালয়ে (চুয়েট) পরীক্ষা দিতে হলে প্রায় ৪০৩ কিলোমিটার রাস্তা ভ্রমণ করতে হবে। এর পরদিন ২২ অক্টোবর রাজশাহী বিশ্ববিদ্যালয়ে জীববিজ্ঞান ইউনিটের পরীক্ষা হলে ওই শিক্ষার্থীকে আরও ৫২৫ কিলোমিটার পথ ভ্রমণ করতে হবে। এরপর চট্টগ্রাম বিশ্ববিদ্যালয়ে (চবি) পরীক্ষা দিতে চাইলে আবার চট্টগ্রামে আসতে ৫১৩ কিলোমিটার এবং পরদিন পাবনা বিজ্ঞান ও প্রযুক্তি বিশ্ববিদ্যালয়ে (পাবিপ্রবি) ভর্তি পরীক্ষায় অংশগ্রহণ করতে চাইলে আরও ৪৬৮ কিলোমিটার পথ ভ্রমণ করতে হবে।’ ভাবা যায়!
  এর সঙ্গে আছে ভর্তি পরীক্ষার খরচ। একজন শিক্ষার্থীকে কেবল ভর্তি পরীক্ষার ফরমই কিনতে হচ্ছে না, একই সঙ্গে তাঁকে বিস্তর ছোটাছুটির খরচও বহন করতে হচ্ছে। আর ছাত্রীদের বেলায় খরচের মাত্রা আরও বেশি। কারণ, তাঁকে শহর থেকে শহরে ছুটে বেড়ানোর জন্য অভিভাবকদের কাউকে সঙ্গে নিতে হচ্ছে।
  অথচ সামান্য উদ্যোগের মাধ্যমে শিক্ষার্থীদের এই ভোগান্তি থেকে মুক্তি দেওয়া যায়। আর কাজটা শুরু করতে পারে দেশের প্রকৌশল বিশ্ববিদ্যালয়গুলো। প্রকৌশল বিশ্ববিদ্যালয়গুলোর ভর্তি পরীক্ষার পদ্ধতি কমবেশি একই রকম। সংশ্লিষ্ট ব্যক্তিরা নিজেরা বসে এটিকে একটি ব্যবস্থার আওতায় নিয়ে আসতে পারবেন সহজে। এ পদ্ধতিতে একই দিনে, একই প্রশ্নপত্রে কুয়েটে ভর্তি পরীক্ষা দিয়ে মেধাতালিকায় স্থান নিয়ে একজন শিক্ষার্থী সহজে বুয়েটে বা চুয়েটে ভর্তি হতে পারবেন। এর পরের বছরগুলোতে পাবলিক বিশ্ববিদ্যালয়গুলোর অনুষদভিত্তিক পদ্ধতি চালু করে ফেলা সম্ভব হবে।
  আমার এই প্রস্তাব শুনে যাঁরা হইহই করে আসবেন, তাঁদের জ্ঞাতার্থে শুধু এইটুকু বলি যে আজ প্রায় ৩০ বছর ধরে মেডিকেল কলেজগুলো এই ব্যবস্থায় চলছে। আর পাশের দেশ ভারতের আইআইটি, এনআইআইটি, আইআইআইটিগুলোর ভর্তি পরীক্ষার এই সমন্বিত ব্যবস্থার বয়স ৫০ পেরিয়েছে অনেক।
  তবে বাংলাদেশে এই কাজটি সহজে হবে এই আশা করার সুযোগ নেই। কারণ, শিক্ষার্থীদের হয়রানি ও ভোগান্তি থেকে মুক্তি দেওয়ার কথা কেউ ভাবে বলে মনে হয় না।
  মুনির হাসান: সাধারণ সম্পাদক, বাংলাদেশ গণিত অলিম্পিয়াড কমিটি।
 ## ২১ অক্টোবর ২০১৭, জেলা শহরের শিক্ষা ঢাকার চেয়ে ভালো
  প্রথম আলো
  ঢাকা বাঁচাও
  মুনির হাসান
  কয়েক দিন আগে ঢাকার পাসপোর্ট অফিসের দিকে যাচ্ছিলাম গাড়িতে। কারওয়ান বাজারে দেখলাম এক বন্ধু পাশের ফুটপাত দিয়ে হন্তদন্ত হয়ে হাঁটছিলেন। ডেকে শুনলাম সেও আগারগাঁওয়ের দিকেই যাচ্ছে। বললাম, গাড়িতে উঠে আয়, একসঙ্গে যাই।
  একটুও না থেমে ও বলল, তুই যা, আমার তাড়া আছে!
  ঢাকা শহরের জ্যামের এর চেয়ে ভালো তুলনা সম্ভবত আর নেই। আমার বন্ধুটি জানে গাড়িতে গেলে কারওয়ান বাজার থেকে আগারগাঁও যেতে ঘণ্টা দুয়েক সময় লেগে যেতে পারে, তার চেয়ে হেঁটে যাওয়াই উত্তম। বন্ধুর এই ধারণাটা মোটেই অমূলক নয়। সব বিশ্লেষণ বলছে, ঢাকায় এখন আর গাড়ি চলে না, হাঁটে কিংবা থেমে থাকে!
  রাস্তার তুলনায় গাড়ির সংখ্যা বেশি এবং বাংলাদেশের অপর নাম হয়ে যাওয়া জনবহুল ঢাকা শহর এখন এক নিশ্চিত মৃত্যুর দিকে এগোচ্ছে। আমি খুব নিশ্চিত নই এই শহরটিকে আর শহরের দিকে তাকিয়ে বাঁচানো যাবে কি না।
  তবে শহরটিকে বাঁচানোর একটা উপায় হতে পারে শহরের বাইরে তাকানোর মাধ্যমে। ঢাকাকে রক্ষা করার উপায় হলো আগামী বছরগুলোতে ঢাকার মতো সুযোগ-সুবিধা অন্তত ১০টি শহরে ছড়িয়ে দেওয়া। আর সেটির শুরু হওয়া দরকার এখনই।
  প্রথমেই হাত দিতে হবে শিক্ষায়। যখনই ঢাকা থেকে কোনো সরকারি-বেসরকারি কর্মকর্তা ঢাকার বাইরে বদলি হন, তখনই তিনি তাঁর স্ত্রী-পুত্রদের ঢাকায় রেখে যান, সঙ্গে নেন না। আর বলেন, জেলা শহরে তাঁর সন্তানের পড়ার মতো ভালো স্কুল নেই।
  তাঁরা কেন এই অজুহাতটি দেন তা আমার ঠিক বোধগম্য হয় না। কিন্তু ১৭ বছর ধরে দেশজুড়ে গণিত অলিম্পিয়াড আয়োজনের সূত্র ধরে আমি হলফ করে বলতে পারি, ঢাকার বাইরের স্কুলগুলো বরং ঢাকার তথাকথিত এবং বিখ্যাত স্কুলগুলো থেকে কয়েক গুণে ভালো। আমি বরং একটা উদাহরণ দিই। আমাদের গণিত অলিম্পিয়াডের শিক্ষার্থীরা ২০১০ সাল থেকে প্রতিবছরই এখন বিশ্বখ্যাত ম্যাসাচুসেটস ইনস্টিটিউট অব টেকনোলজি (এমআইটি), হার্ভার্ড বা কেমব্রিজ বিশ্ববিদ্যালয়ে বৃত্তি নিয়ে পড়তে যাচ্ছে। এ বছর এমআইটিতে পড়তে গিয়েছে আদীব হাসান আর কেমব্রিজে পড়তে গেছে সাজিদ আখতার ও আসিফ-ই-এলাহী।
  এদের মধ্যে আদীব ময়মনসিংহ, সাজিদ সিরাজগঞ্জ আর আসিফ সিলেটে তাদের স্কুল ও হাইস্কুল পর্ব শেষ করেছে। তাদের কেউ ঢাকার বিখ্যাত কোনো স্কুলে পড়েনি! শুধু এই তিনজন নয়, সদ্য স্নাতক হয়ে সিলিকন ভ্যালিতে একটি স্টার্টআপ কোম্পানির প্রতিষ্ঠার সঙ্গে যুক্ত তারিক আদনানের পড়ালেখা কুষ্টিয়ায়, নাজিয়া চৌধুরী আর বৃষ্টি শিকদার পড়েছে চট্টগ্রামে। এই কয়েক বছরে যে সাতজন শিক্ষার্থী এমআইটিতে বৃত্তি নিয়ে পড়তে গেছে তাদের মধ্যে দুজন ময়মনসিংহের, দুজন চট্টগ্রামের, একজন দিনাজপুর, একজনের স্কুল চট্টগ্রাম ও কলেজ ঢাকা কলেজ এবং মাত্র একজন ঢাকা শহরে পড়েছে! কাজেই যাঁরা ভাবছেন ঢাকার বাইরের স্কুল-কলেজে পড়ালেখা হয় না, তাঁরা মূলত বালুতে মুখ গুঁজে আছেন।
  আর এই ভুল ধারণা রয়েছে জেলা প্রশাসকদেরও। এই কলাম লেখার সময় কয়েকটি জেলা শহরে খোঁজ নিয়ে জানলাম, সেখানকার জেলা প্রশাসকদের সন্তানেরা জেলার স্কুলে পড়ে না, তারা ঢাকায় রয়ে গেছে। জেলা প্রশাসকদের মতো অন্যান্য সরকারি-বেসরকারি কর্মকর্তারাও পড়ালেখা আর ভালো স্কুলের দোহাই দিয়ে পরিবারকে ঢাকায় রেখে যান। কিন্তু বিশেষ করে জেলা প্রশাসকদের কথা তোলার একটি কারণ রয়েছে। পদাধিকার বলে জেলা প্রশাসক জেলার প্রধান স্কুলগুলোর পরিচালনা কমিটির প্রধানের দায়িত্ব পালন করেন। তাঁর ছেলেটি যদি বালক বিদ্যালয়ে আর মেয়েটি যদি বালিকা বিদ্যালয়ে পড়ত, তাহলে জেলা প্রশাসক সব সময় একটি তৃতীয় মতের খোঁজ পেতেন, যা তিনি ব্যস্ততা ও চাটুকারিতার কারণে পান না। আর তাঁর ছেলেমেয়েরা যদি জেলা শহরে পড়ত, তাহলে অন্য কর্মকর্তারাও তাঁদের সন্তানদের সঙ্গে নিয়ে যাওয়ার সাহস পেতেন, উৎসাহ পেতেন। আর জেলা প্রশাসক নেতৃত্ব দিয়ে শুরুতে জেলার দুটি বিদ্যায়তনকে বিশেষ পর্যায়ের মানে উন্নীত করতে পারতেন সহজেই।
  আমার ধারণা, জেলা শহরের বিদ্যালয়গুলোর চাকচিক্য আর জৌলুশ না থাকতে পারে কিন্তু সেগুলোর শিক্ষার মান ঢাকার বিখ্যাত স্কুলগুলোর চেয়ে কোনো অংশে কম না হলেও কোনো এক অজ্ঞাত কারণে স্কুলগুলোর কথা আগের মতো ছড়িয়ে পড়ছে না। বিগত আট বছরে আনন্দ মোহন কলেজের দুজন শিক্ষার্থী এমআইটিতে সুযোগ পেয়েছে, যারা কিনা তাদের স্কুলজীবনও ময়মনসিংহে কাটিয়েছে। এমন কলেজ দ্বিতীয়টি কই?
  হ্যাঁ, বলতে পারি ঢাকার মতো প্রাইভেট পড়ানো এবং কোচিং করানোর ব্যবস্থা জেলা শহরগুলোতে নেই। কারণ, সেখানে শিক্ষার্থীদের প্রাইভেট পড়ানোর জন্য বুয়েটের শিক্ষার্থীরা কিংবা চৌকস কোচিং সেন্টার নেই। কিন্তু যাঁরা এই যুক্তিটা দেন, তাঁরা একটু ভেবে দেখবেন কীভাবে আসিফ-আদীবরা ঢাকার বাইরে থেকে কেমব্রিজ-এমআইটিতে পাড়ি দিতে পারে।
  কাজেই জেলা শহরে পড়াশোনা হয় না বলে যে যুক্তিটা দেওয়া হয়, সেটি মোটেই গ্রহণযোগ্য নয়। বরং সেসব স্কুল-কলেজের কথা ঢাকার মিডিয়ায় আসে না বলেই তাদের সাফল্যের কথা দেশবাসী জানতে পারে না। এখন যদি তাদের ব্যাপারে আর একটু কোনো উদ্যোগ নেওয়া যায়, তাহলেই পর্যায়ক্রমিকভাবে সারা দেশে মানসম্মত শিক্ষার (জিপিএ ৫-এর সংখ্যা নয়) ব্যাপারটাকে জোরদার করা যাবে।
  বলছিলাম ঢাকার বাইরের ১০টি শহরকে ঢাকার মতো বানানোর কথা। শিক্ষা দিয়ে শুরু করলে অচিরেই সেখানে স্বাস্থ্য, ব্যবসা ইত্যাদি নিয়েও এগোনো যাবে। কারণ, তখন সেখানে দক্ষতার ঘাটতি হবে না। সম্প্রতি যশোরে শেখ হাসিনা সফটওয়্যার টেকনোলজি পার্ক স্থাপন করে ঢাকার বাইরে বিশ্বমানের অবকাঠামো গড়ে তোলায় সরকারের সদিচ্ছার প্রকাশ পেয়েছে। এখন সেখানে বেসরকারি উদ্যোক্তারা হাজির হলেই কেবল এই উদ্যোগ পূর্ণতা পাবে।
  ঢাকাকে বাঁচানোর জন্য নয়, বাংলাদেশকে আলোকিত করার জন্য আগামী ১০ বছরে ১০টি নগরীকে উন্নত করার কোনো বিকল্প নেই। এই সত্য আমরা যত তাড়াতাড়ি বুঝব, ততই আমাদের মঙ্গল।
  মুনির হাসান: সাধারণ সম্পাদক, বাংলাদেশ গণিত অলিম্পিয়াড কমিটি।
 ## ১১ নভেম্বর ২০১৭, মানসম্মত শিক্ষার দায়িত্ব নিতে হবে সবাইকে
  প্রথম আলো
  কে এ এম মোরশেদ ও মুনির হাসান

  প্রযুক্তি ও আধুনিকতার সঙ্গে তাল মিলিয়ে, পৃথিবীর আরও অনেক কিছুর মতোই অগ্রগতি হয়েছে শিক্ষারও। সময়ের সঙ্গে সঙ্গে বদলেছে শিক্ষার ধরন এবং অনুষঙ্গ। পাঠদান পদ্ধতিতে পরিবর্তনের পাশাপাশি শিক্ষার নতুন নতুন ক্ষেত্রও তৈরি হয়েছে। নতুন উদ্ভাবন এবং আবিষ্কারের সঙ্গে শিক্ষার মানের উন্নতি হয়েছে, ঘটেছে শিক্ষার প্রসার এবং বৈপ্লবিক সব পরিকল্পনার বাস্তবায়ন। এর অনেক কিছুই এই দেশেও বাস্তবায়িত হয়েছে। তবে শিক্ষার সর্বজনীনতা যতটা ছড়িয়েছে, মানসম্মত শিক্ষার বিস্তার কিন্তু ততটা হয়নি। এমনকি কোথাও কোথাও প্রযুক্তির ব্যবহার শিক্ষাক্ষেত্রে অসততার নতুন পথও বাতলে দিয়েছে।


  পরীক্ষা-পদ্ধতির কথা ধরা যাক। পরীক্ষার মাধ্যমেই মূল্যায়িত হয় যোগ্যতা এবং শিক্ষার কার্যকারিতা; প্রতিযোগিতামূলক মনোভাব, নিজেকে আরও উঁচুতে নিয়ে যাওয়ার প্রয়াস। সেই প্রয়াস থেকেই মনোযোগ দিয়ে পড়াশোনা করা ছাড়াও বিভিন্ন পন্থা অবলম্বন করে আসছেন শিক্ষার্থীরা। বিশ্বব্যাপী প্রযুক্তির বৈপ্লবিক অগ্রগতির সুযোগ নিয়ে শিক্ষার্থীরাও উন্নততর অসাধু পন্থা উদ্ভাবন করছেন, যা নিমেষের মধ্যেই ছড়িয়ে পড়ে বিশ্বব্যাপী।

  পশ্চিমা বিশ্বে শিক্ষার্থীদের মধ্যে জনপ্রিয় সামাজিক মাধ্যম হলো ‘কোরা’। এখানে ছাত্রছাত্রীদের অনেকেই নকলের উপায় উদ্ভাবনে তাঁদের প্রচেষ্টা বিস্তারিতভাবে তুলে ধরেন। উদাহরণ হিসেবে অনেক আগে আসা ক্যালকুলেটরের কথাই ধরা যাক। ক্যালকুলেটরে বিজ্ঞান বা গণিতের সূত্র সংরক্ষণ করে রাখা যায়, ক্ষেত্রবিশেষে হয়তো সাংকেতিক ভাষার মাধ্যমে অনেক কিছু লুকিয়েও রাখা যায়। পরে মোবাইল ফোন এবং সেই সঙ্গে ইন্টারনেটের অগ্রযাত্রার আগমনের সঙ্গে সঙ্গে এই পদ্ধতি আরও সহজ হয়ে গেল। কারণ, এতে নোট সংরক্ষণ করে নিয়ে আসা যায়, ছবি তুলে রাখা যায়। কালক্রমে এর সঙ্গে আরও যুক্ত হলো ইনফ্রারেড, ব্লুটুথ, আলট্রা-ভায়োলেট পেন, পিডিএ, স্মার্টফোন, স্মার্টওয়াচ ইত্যাদি। এই সুযোগে পরীক্ষায় অসাধু এবং অবৈধ পন্থারও বৈচিত্র্য বাড়ল। এসব পন্থা অবলম্বনের ফলে পরীক্ষায় কাঙ্ক্ষিত ফল লাভ করা গেলেও মননের বিকাশ ঘটছে না। উল্টো এসব মানসিক বিকাশে প্রভাব ফেলে এবং এতে তৈরি হয় অসাধু কাজকর্মের দিকে ঝুঁকে পড়ার প্রবণতা।

  শিক্ষাক্ষেত্রে নকল বা অসাধু পন্থা অবলম্বনের ব্যাপারটি নিয়ে দেশে-বিদেশে আগে অনেকেই সংশয় প্রকাশ করেছেন। প্রশ্ন উঠেছে শিক্ষার্থীদের মানসিকতা নিয়ে, তাঁদের সততা এবং সচেতনতা বিষয়ে, এমনকি তাঁদের মানসিক গঠন নিয়েও। এই ধরনের কার্যক্রমের জন্য একসময় শিক্ষার্থীদেরই একতরফাভাবে দায়ী করা হতো। উন্নত শিক্ষাব্যবস্থা, শিক্ষাবান্ধব পরিবেশ বা ছাত্র-শিক্ষক-অভিভাবকের পারস্পরিক সম্পর্ক বা বোঝাপড়ার বিষয়গুলো এখানে উঠে আসত খুব সামান্যই।

  ২০১২ সালে হার্ভার্ড বিশ্ববিদ্যালয়ের মতো বিখ্যাত শিক্ষাপ্রতিষ্ঠানে যখন একটি কোর্সে নকলের অপরাধে শতাধিক শিক্ষার্থী দোষী সাব্যস্ত হলেন, তখন নড়েচড়ে বসলেন বিশ্বব্যাপী শিক্ষাসংশ্লিষ্ট অনেকেই। অসাধুতায় পিছিয়ে নেই যুক্তরাজ্যের শিক্ষার্থীরাও। যুক্তরাজ্যভিত্তিক দৈনিক গার্ডিয়ানের তথ্যমতে, ২০১২ থেকে ২০১৬ সালের মধ্যে যুক্তরাজ্যের বিশ্ববিদ্যালয়গুলোয় অসাধু পন্থা অবলম্বনের হার বেড়েছে প্রায় ৪২ শতাংশ। ইউনিভার্সিটি অব সারে, নিউক্যাসেল ইউনিভার্সিটির মতো নামী শিক্ষাপ্রতিষ্ঠানে ২০১৬ সালে শতাধিক শিক্ষার্থী নকল করতে গিয়ে ধরা পড়েন, যাঁদের মধ্যে বেশির ভাগই সহায়তা নিচ্ছিলেন কোনো না কোনো ইলেকট্রনিক ডিভাইসের। বিশ্বায়নের এই যুগে প্রযুক্তির কল্যাণে পৃথিবী যখন হাতের মুঠোয়, আমাদের শিক্ষার্থীরাও এই পন্থায় অভ্যস্ত হতে লাগলেন।

  আমাদের দেশের চাকরিতে নিয়োগ এবং বিশ্ববিদ্যালয়ে ভর্তি পরীক্ষাগুলোয় অসাধু পন্থা অবলম্বনের প্রবণতা দিন দিন বাড়ছে। স্কুল-কলেজর সুনাম ছড়াতে পরীক্ষার হলেই শিক্ষক নামধারী কেউ কেউ ছাত্রদের উত্তর বলে দিচ্ছেন। প্রতিনিয়ত গণমাধ্যম এবং সামাজিক মাধ্যমগুলোয় আমরা দেখতে পাই প্রশ্নফাঁস, জালিয়াতি, ভুয়া পরীক্ষার্থী, স্বজনপ্রীতিসহ বিভিন্ন ধরনের খবর। সম্প্রতি ঢাকা বিশ্ববিদ্যালয়ে ভর্তি পরীক্ষার প্রশ্ন ফাঁসের অভিযোগ সারা দেশেই তুমুল আলোচনার জন্ম দিয়েছে। এমনকি অনেক ক্ষেত্রে প্রশ্নের ধরনের নিরপেক্ষতাও প্রশ্নবিদ্ধ। একই নিয়োগ বা ভর্তি পরীক্ষায় কয়েক ধরনের প্রশ্নপত্র ব্যবহারের নজিরও আমাদের দেশে আছে (উদাহরণ হিসেবে জাহাঙ্গীরনগর বিশ্ববিদ্যালয়ের নাম বলা যেতে পারে)। এতে মেধার মূল্যায়নে যে বৈষম্য হচ্ছে, তা বলার অপেক্ষা রাখে না।

  সময় এসেছে এই অসাধু পন্থা অবলম্বনের বিষয়গুলো বৈজ্ঞানিকভাবে খতিয়ে দেখার। এ ব্যাপারে আবেগপ্রবণ না হওয়ায় ভালো। কাউকে সরাসরি দায়ী করাও উচিত নয়। কারণ, এই প্রতিযোগিতামূলক বিশ্বে সবাই এগিয়ে যেতে চায়। শাস্তির বিধান এবং হুমকি থাকা সত্ত্বেও কমছে না এই প্রবণতা, বরং ছড়িয়ে যাচ্ছে প্রবলভাবে। তবে কি বিদ্যমান আইন যথেষ্ট নয়? নাকি এসবকে ‘কাগুজে বাঘ’ হিসেবে গণ্য করছেন সুযোগসন্ধানীরা?

  পুরো বিশ্বের প্রেক্ষাপটেই ইন্টারনেট এবং বিভিন্ন ধরনের ইলেকট্রনিক ডিভাইস ব্যবহার করতে পারছেন কেবল সুবিধাভোগী এবং সচ্ছল শ্রেণির শিক্ষার্থীরা। নিয়মিত পড়াশোনা বা মেধার জোরে তাঁদের সঙ্গে প্রতিযোগিতার দৌড়ে টিকে থাকতে পারছেন না অসচ্ছল শিক্ষার্থীরা। যার দরুন প্রতিটি জায়গায় আধিপত্য তৈরি হচ্ছে একটি নির্দিষ্ট শ্রেণির এবং প্রতিযোগিতা থেকে ছিটকে পড়ছেন অনেক মেধাবী ও নিবেদিতপ্রাণ শিক্ষার্থী। দেশ ও জাতির স্বার্থেই যথাযোগ্য মেধা যাচাই ও তা বিকাশের জন্য এই অবস্থার প্রতিকার অতি জরুরি।

  কাজেই প্রয়োজন শিক্ষাক্ষেত্রে সর্বজনীন সাম্যাবস্থা। প্রযুক্তির অপব্যবহার রোধ করতেও প্রযুক্তির আশ্রয় নেওয়া যায়। এ ক্ষেত্রে এগিয়ে আসতে হবে বিশেষজ্ঞদের। নকল প্রতিরোধ এবং নির্ণয়ে এরই মধ্যে প্রযুক্তিগত সমাধান হিসেবে তৈরি করা হয়েছে কিছু সফটওয়্যার, যেমন: ‘টার্নইটইন’, ‘প্রক্টোরট্র্যাক’ ইত্যাদি। এই সফটওয়্যারগুলো শিক্ষার্থীদের হুবহু একই উত্তর প্রদান চিহ্নিতকরণ এবং পরীক্ষার হলে তাঁদের গতিবিধি পর্যবেক্ষণে সহায়ক। এ ছাড়া ফিরিয়ে আনতে হবে শিক্ষার প্রতি আগ্রহ এবং শিক্ষাপ্রতিষ্ঠানের প্রতি শ্রদ্ধা, যেখানে পরিশীলিত আচার-আচরণ আর সততার সঙ্গে সব কর্মকাণ্ড পরিচালিত হবে। এই দায়িত্ব যুগপৎভাবে পালন করতে হবে শিক্ষার্থী-শিক্ষক-অভিভাবকসহ সংশ্লিষ্ট সবাইকেই। আমাদের দরকার এমন একটি পরিবেশ, যেখানে ফলাফলের চেয়ে অগ্রাধিকার পাবে মেধা এবং মানসিক বিকাশ। এ ছাড়া ‘অনার বোর্ড’ প্রচলনের মাধ্যমে শিষ্টাচারের উৎসাহ দেওয়া যেতে পারে।

  আশার কথা, এসব চিন্তাভাবনা আমাদের দেশে শুরু হয়েছে। এরই অংশ হিসেবে ৯ থেকে ১১ নভেম্বর ঢাকার সাভারে অনুষ্ঠিত হচ্ছে ‘ফ্রুগাল ইনোভেশন ফোরাম ২০১৭’। চার বছর ধরে বিভিন্ন বিষয়ের ওপর এই সম্মেলন আয়োজন করে আসছে ব্র্যাক। এবার পঞ্চম আসরের মূল প্রতিপাদ্য বিষয়: মানসম্মত শিক্ষার প্রসার। গ্লোবাল সাউথের বিশেষজ্ঞরা এই সম্মেলনে আসবেন। অংশ নিচ্ছেন ফিলিপাইন, ভারত, দক্ষিণ আফ্রিকা, নেপাল প্রভৃতি দেশের শিক্ষাবিদ এবং শিক্ষাসংশ্লিষ্ট ব্যক্তিবর্গ। একটি সুন্দর পৃথিবী নির্মাণে অপরিহার্য হাতিয়ার হলো মানসম্মত শিক্ষার বিকাশ। সুষ্ঠু শিক্ষার প্রসার ও সর্বজনীন প্রবেশাধিকারের মাধ্যমেই দূর হবে বৈষম্য, আসবে উন্নয়ন। এই আয়োজনে সহযোগিতা করছে প্রথম আলো।
 ## ২৬ নভেম্বর ২০১৭, প্রাথমিক শিক্ষা সমাপনী পরীক্ষা বন্ধ করুন
  প্রথম আলো
  শিক্ষা
  মুনির হাসান

  একজন নির্বাহী ম্যাজিস্ট্রেট ছবিগুলো প্রকাশ করেছেন সামাজিক যোগাযোগমাধ্যম ফেসবুকে। ছবিতে দেখা যায়, প্রাথমিক শিক্ষা সমাপনী পরীক্ষার্থীদের কাছ থেকে তিনি যেসব নকল উদ্ধার করেছেন, সেসব স্তূপাকারে রাখা হয়েছে। ছবিটি দেখলেই বোঝা যাচ্ছে, আমাদের কোমলমতি ছেলেমেয়েদের একাংশ এখন পরীক্ষায় অসদুপায়ের আশ্রয় নিতে শুরু করেছে! প্রশ্ন হচ্ছে, তারা কাজটি কেন করছে?

  উত্তরটা সহজ। তাদের আমরা এই ধারণা দিয়েছি যে যেনতেনভাবে পাস করতে পারলেই কেল্লাফতে। আর কেল্লাফতের ব্যাপারটাকে আমরা প্রায় সব পরীক্ষায় নিয়ে এসেছি। এ কারণে পরীক্ষায় জালিয়াতির ব্যাপারটা প্রাথমিক থেকে বিশ্ববিদ্যালয়ে ভর্তি হয়ে চাকরির নিয়োগ পরীক্ষা পর্যন্ত ছড়িয়ে পড়েছে।

  আমাদের দেশের প্রথম চারটি পাবলিক পরীক্ষার মেধা মূল্যায়নের ব্যাপারটি একেবারে সোজাসাপটা। কিছু প্রশ্ন থাকবে, যার বেশির ভাগেরই উত্তর মুখস্থ করে লিখে ফেলা সম্ভব। যে যত বেশি মুখস্থ করতে পারে, তার পরীক্ষায় সাফল্য বেশি। শুধু স্কুল বা কলেজের পরীক্ষা নয়, শুনেছি চাকরির পরীক্ষায়ও জানতে চাওয়া হয় ‘পানামা খালের গভীরতা কত?’ এ ধরনের পরীক্ষাপদ্ধতি শিক্ষার্থীকে শিখতে তো অনুপ্রাণিত করেই না, এমনকি তারা পড়তেও আগ্রহী হয় না! তাদের সবার লক্ষ্য থাকে পরীক্ষায় পাস করা বা জিপিএ-৫ পাওয়া।

  প্রাথমিক শিক্ষা সমাপনী পরীক্ষার কথা ধরা যাক। আগেকার প্রাথমিক বৃত্তি পরীক্ষায় ২০ শতাংশ ছেলেমেয়ে অংশ নিত, ফলে সবার মেধার মূল্যায়ন হতো না—এ রকম অদ্ভুত কিছু যুক্তি দিয়ে আজ থেকে বছর আটেক আগে পৃথিবীর সর্ববৃহৎ এই পাবলিক পরীক্ষার সূচনা করা হয়েছে। গত আট বছরে এই পরীক্ষা চালুর ফলে আমাদের শিক্ষার্থীদের কী উপকার হয়েছে, তা নিয়ে আজ সহজে প্রশ্ন তোলা যায়।

  গণিত অলিম্পিয়াডের কারণে দেশের গণিত শিক্ষার হালহকিকত সম্পর্কে আমাকে কিছুটা ওয়াকিবহাল থাকতে হয়। বিশ্বের অন্যান্য দেশের মতো বাংলাদেশেরও প্রাথমিক পর্যায়ের শিক্ষার্থীরা কাঙ্ক্ষিত দক্ষতা অর্জন করতে পারছে কি না, তা দেখার জন্য ২০১১ সাল থেকে বাংলা ও গণিতে তাদের দক্ষতার একটি পরিমাপ করা হচ্ছে। ন্যাশনাল স্টুডেন্ট অ্যাসেসমেন্ট (এনএসএ) নামের এই কার্যক্রম প্রতি দুই বছর অন্তর হয়। তৃতীয় ও পঞ্চম শ্রেণির শিক্ষার্থীদের দৈবচয়ন পদ্ধতিতে বাছাই করে তাদের দক্ষতার পরিমাপক পদ্ধতিটি আন্তর্জাতিকভাবে স্বীকৃত। ২০১১ সালের সমীক্ষায় দেখা যাচ্ছে, পঞ্চম শ্রেণি উত্তীর্ণ ৬৭ শতাংশ শিক্ষার্থী গণিতে কাঙ্ক্ষিত দক্ষতা অর্জন করতে পারছে না। ২০১৩ সালে এই সংখ্যা বেড়ে হয়েছে ৭৫ শতাংশ আর ২০১৫ সালে দেখা যাচ্ছে পঞ্চম শ্রেণির কাঙ্ক্ষিত গাণিতিক দক্ষতা অর্জনে ব্যর্থ শিক্ষার্থীর সংখ্যা ৯০ শতাংশ!!! তার মানে, ওরা কিছুই শিখছে না।

  প্রশ্ন হতে পারে, এই সময়কালে কোন নতুন ঘটনা আমাদের প্রাথমিক শিক্ষাকে প্রভাবিত করেছে, যার কারণে তাদের দক্ষতা বৃদ্ধির এই ক্রমাবনতি। উত্তর একটাই, প্রাথমিক শিক্ষা সমাপনী পরীক্ষা। এই পরীক্ষার কারণে, বিশেষ করে গ্রামগঞ্জে সবাই এখন সার্টিফিকেটের পেছনে দৌড়াচ্ছে। এবং এটাও এখন জানা হয়ে গেছে যে পড়ালেখা না করে যেনতেনভাবে এই পরীক্ষায় ‘ব্যাপক সাফল্য’ অর্জন করা যায়। আর ওই পরীক্ষায় নম্বর পাওয়া যায় অনেক!!! শোনা যায়, মূল্যায়নকালে শিক্ষকেরা ঝুড়ি উজাড় করে নম্বর দিতে ভালোবাসেন।

  বলা যায়, আমাদের প্রাথমিক উত্তীর্ণ শিক্ষার্থীদের একটি বড় অংশ কোনো কিছু না শিখেই চলে আসছে হাইস্কুলে। সেখানে এসে তারা পড়ে যাচ্ছে জুনিয়র স্কুল সার্টিফিকেট পরীক্ষা এবং তার পরের দুটি পরীক্ষার কবলে। ১২ বছরের স্কুলিংয়ে পৃথিবীর আর কোথাও চার–চারটি পাবলিক পরীক্ষায় অবতীর্ণ হতে হয় না। যদি কেবল পরীক্ষা চালু করেই শিক্ষার মান উন্নত করা যেত, তাহলে কোরিয়া, জাপান কিংবা সিঙ্গাপুরের মতো দেশগুলো প্রতিদিনই পরীক্ষা নিত। বলা হয়ে থাকে, ফিনল্যান্ডের শিক্ষাব্যবস্থা বিশ্বের মধ্যে সবচেয়ে উন্নত। বলা বাহুল্য, সেখানে ১৮ বছর পর্যন্ত ছেলেমেয়েদের কোনো পাবলিক পরীক্ষা দিতে হয় না।

  এবারের পিইসি পরীক্ষায় ব্যাপকভাবে প্রশ্ন ফাঁস হয়েছে। ফাঁস হওয়ারই কথা। গত এক দশকে পরীক্ষার প্রশ্ন ফাঁসের সঙ্গে জড়িত কারও কোনো শাস্তি হয়েছে বলে শোনা যায়নি। কাজেই লোকে তাতে উৎসাহিত হবেই। আর কোনো শিক্ষার্থী যদি জানে আগের রাতে সে পরীক্ষার প্রশ্ন পেয়ে যাবে, তাহলে আগেভাগে পড়ালেখা করে তার সময় নষ্ট করার দরকার কী?

  প্রাথমিক পরীক্ষাটা একেবারেই খারাপ। মড়ার উপর খাঁড়ার ঘা হিসেবে সেখানে আছে সৃজনশীল মুখস্থ পদ্ধতির বড় ভাই ‘দক্ষতা পরিমাপক’ প্রশ্ন। এসব ‘হাবিজাবি’ পদ্ধতি চালু করে গ্রামের নিরীহ অভিভাবকদের আতঙ্কে ফেলে দেওয়া হয়েছে। তাই আগে যে কোচিং সেন্টারগুলো জেলা সদরে যুৎ করতে পারত না, সেগুলো এখন গ্রামগঞ্জে ছড়িয়ে পড়েছে। বেশির ভাগ অভিভাবকের ধারণা, কোচিং না করালে তাঁর সন্তান জিপিএ-৫ পাবে না। আর তাহলেই সর্বনাশ।

  জিপিএ-৫-এর ব্যাপারটা যে মোটেই বিশ্বমানের নয়, তার বড় প্রমাণ আমাদের গণিত অলিম্পিয়াডের সফল শিক্ষার্থীরা। এদের দুজন সিলেটের আসিফ ই এলাহী ও সিরাজগঞ্জের সাজিদ আখতার চলতি বছর বিশ্বের অন্যতম সেরা বিশ্ববিদ্যালয় কেমব্রিজে পড়তে গিয়েছে। এই দুজনের কেউ এইচএসসিতে জিপিএ-৫ পায়নি।

  কোমলমতি ছেলেমেয়েদের ওপর চাপিয়ে দেওয়া এই অমানবিক পরীক্ষাপদ্ধতি কত ভয়াবহ এক যন্ত্রণা ও আতঙ্কে পরিণত হয়েছে, সেটার একটি প্রমাণ মিলেছে এবারের জেএসসি পরীক্ষার সময়। ব্রাহ্মণবাড়িয়ার একদল পরীক্ষার্থীকে নিয়ে নৌকাডুবি হলে কয়েকজন পরীক্ষার্থী মারা যায়। আর বেঁচে যাওয়া পরীক্ষার্থীদের ভেজা কাপড়ে ‘মহান জেএসসি পরীক্ষা’ দিতে হয়েছে!
# Politics
# Movies
 ## 2017-06-16 ‘পাঁচ বছরের মধ্যে বাংলাদেশের সিনেমা ইন্ডাস্ট্রি ঘুরে দাড়াবে’
    মাহমুদ উল্লাহ, ঢাকাটাইমস
    গাউসুল আলম শাওন। অভিনয় করে পরিচিতি পেলেও লেখালেখিই তার পেশা ও নেশা। জনপ্রিয় চলচ্চিত্র ‘আয়নাবাজি’র লেখক তিনি। দেড় যুগ ধরে বিজ্ঞাপনজগতে কাজ করছেন। লিখেছেন শত শত জনপ্রিয় বিজ্ঞাপন। অভিনয়ও করেছেন বেশ কিছু বিজ্ঞাপনে। আয়নাবজি সিনেমায় ফটোগ্রাফারের ভূমিকায় নেতিবাচক চরিত্রে অভিনয় করেন তিনি।  একাধারে গ্রে অ্যাডভার্টাইজ লিমিটেডের ম্যানেজিং পার্টনার ও কান্ট্রি হেড । আসছে ঈদের নাটক আয়নাবাজি অরিজিনাল সিরিজের চারটি গল্প তার লেখা। এখন মনোযোগ দিয়েছেন রোমান্টিক সিনেমার গল্প লেখায়। সম্প্রতি কথা হয় এই গুণী মানুষটির সঙ্গে। তিনি আয়নাবাজির সাফল্যের রহস্য তুলে ধরেছেন ঢাকাটাইমসকে। দেশের চলচ্চিত্রশিল্পের নানা সমস্যা ও সম্ভাবনার কথাও তিনি খোলাখুলি তুলে ধরেছেন। সাক্ষাৎকার নিয়েছেন মাহমুদ উল্লাহ।
    অভিনয় শিখলেন কোথা থেকে?
    আমি তো অভিনয় জানি না। কোথাও অভিনয় শিখিওনি। বিজ্ঞাপন ও সিনেমায় ছোট কিছু চরিত্রে অভিনয় করেছি। আমাকে অভিনেতা বললে অভিনেতাদের অপমান করা হবে।
    ক্যারিয়ার শুরুর গল্পটা শুনতে চাই।
    আমি দিল্লতে ইকোনোমিকস ও জহরলাল নেহেরু ইউনিভাসিটিতে ব্র্যান্ড মার্কেটিং নিয়ে পড়াশোনা করেছি। প্রথমে দিল্লিতে সাত বছর পড়াশোনার পর এক বছর সেখানে একটি চাকরি করি। কিন্তু সেখানে আর ভালো লাগছিল না। আট বছর পর ২০০০ সালে দেশে আসি। এখানে এসে ইউনিক ট্রেন্ড অ্আডভার্টাইজিং ফার্মে চাকরিতে যোগ দিই। পরে এশিয়াটিক এবং তারপর গ্রে অ্যাডভার্টাইজিংয়ে যোগ দেই। গত ছয়-সাত বছর ধরে আছি গ্রে অ্যাডভার্টাইজিংয়ে।
    এ পর্যন্ত কী কী বিজ্ঞাপনের গল্প আপনি লিখেছেন?
    আমি এ পর্যন্ত অনেক বিজ্ঞাপনের গল্প লেখেছি। জনপ্রিয় বিজ্ঞাপনগুলো হলো গ্রামীণফোন, বিউটিফুল বাংলাদেশ, গ্রামীণ কাছে আসার গল্প, বিউটিফুল ওয়ার্ল্ড, চলো বহুদূর, আমরা আমরাই তো, ফ্রুটিকা, প্রথম আলোর বদলে যাও বদলে দাও। ডিপ্লোমা দুধের বিজ্ঞাপনে তো ডাকাতের চরিত্রে অভিনয় করেছি। এ রকম অসংখ্য বিজ্ঞাপন রয়েছে।
    আচ্ছা, আয়নাবজি সিনেমা বানাবেন এই আইডিয়া এল কীভাবে?
    বহুদিন ধরে বিজ্ঞাপনে কাজ করার ফলে গল্প বলার একটা টেন্ডেন্সি তৈরি হয়েছে। অমিতাভও আমার অনেক বিজ্ঞাপন বানিয়েছে। আমরা প্রায় ১৫ বছর ধরে একত্রে কাজ করছি। আমাদের একটি আন্ডারস্ট্যান্ডিং রয়েছে। আমরা তো এক-দেড় মিনিটের গল্প বলিই। গল্প বলার একটা প্রবণতা থাকেই। সেই জায়গা থেকেই ভেবেছি তাহলে একটি সিনেমাও বানানো যায়। এভাবেই সিনেমা বানানো। অনেক দিন ধরেই আমি সিনেমা নিয়ে ভাবছি। অমিতাভও সিনেমা নিয়ে ভাবছে। সেখান থেকেই আয়নাবাজি গল্পটি আমি লিখেছি।
    স্ক্রিপ্ট কে লেখে?
    অনম বিশ্বাস কপি রাইটিংয়ের কাজ করত। তখন আমি আয়নাবাজির গল্প লিখি, আর ও স্ক্রিপ্ট লেখে। এরপর তো সবই জানেন।
    ‘আয়নাবাজি অরজিনাল’ সিরিজ কী?
    এটি সাত পর্বের সাতটি নাটক। সাতজন পরিচালক তৈরি করছেন। আমরা ভেবেছি কী করে টিভির জন্য ভালো কন্টেন্ট নিয়ে কাজ করা যায়? আমরা আয়নাবাজিতে দেখিয়েছি একজন মানুষ আরেকজন মানুষের কপি করে। তেমন ধরনের ভিন্ন আরো সাতটি গল্প নিয়ে তৈরি করছি ‘আয়নাবাজি অরিজিনাল’ টিভি সিরিজ। এর চারটি গল্প আমার লেখা। এগুলো এই ঈদে বিভিন্ন টিভিতে প্রচার হবে। এর একটি অমিতাভ রেজা তৈরি করছে। শুটিং শুরু হয়ে গেছে এর।
    এ ছাড়া আর কী নিয়ে ব্যস্ত এখন?
    এখন আমাদের দর্শকরা সবাই ভিন্ন দেশের টিভি দেখে, কিন্তু আমাদের দেশীয় চ্যানেল দেখে না। সবাই স্টার জলসা আর জি বাংলা নিয়ে ব্যস্ত। কলকাতার প্রডাকশন অনেকটা যাত্রার মতো মনে হয়। অথচ সেগুলোই সবাই দেখে। আমাদের চ্যানেলে বিজ্ঞাপনের আধিক্যের কারণে ভালো কন্টেন্টও কেউ দেখতে চায় না। সবাই বিরক্ত হয়ে যায়। এটাকে বদলাতে হবে। আমাদের দর্শকদের ফিরিয়ে আনতে ভালো কিছু কন্টেন্টও তৈরি করছি আমরা।
    আচ্ছা, যেমন?
    আয়নাবাজি অরজিনাল সিরিজ করছি। ‘একদিন প্রজ্ঞার দিন’ ব্যাপক প্রশংসা পেয়েছে। ‘এক ডিশ দুই কুক’ তৈরি করেছি যেখানে সেলিব্রেটিদের বিভিন্নভাবে সারপ্রাইজ দেয়া হয়। এ ছাড়া আমরা ফেলুদার সব স্বত্ব কিনে নিয়েছি। এখন এগুলো তৈরি করব। এ রকমই টেলিভিশন ও অনলাইনের জন্য বিভিন্ন ভালো কন্টেন্ট বানাচ্ছি।
    সবই তো টিভির জন্য। সিনেমার কী খবর?
    আমরা নুরুল আলম আতিকের ‘পেয়ারার সুবাস’ নামের একটি সিনেমা তৈরি করছি। খুব ভালো একটি ছবি হয়েছে। এটি নিয়েও অনেক প্ল্যান রয়েছে। বিভিন্ন ফ্যাস্টিভ্যালে যোগ দেব। এখন আমি রোমান্টিক সিনেমার স্ক্রিপ্ট লিখছি। পিওর রোমান্টিক। অনেক আগে থেকেই রোমান্টিক একটা সিনেমা করার স্বপ্ন ছিল। গল্প লেখা শেষ। ঈদের পর এর চিত্রনাট্য লেখার কাজে হাত দেব।
    বাংলাদেশের সিনেমা নিয়ে আপনার পর্যবেক্ষণ কী? ইন্ডাস্ট্রির অবস্থান কেমন?
    বাংলাদেশের সিনেমার ডিস্ট্রিবিউশনের অবস্থা খুবই খারাপ। হলে ছবি চললে তা থেকে প্রযোজক যে টাকা পান তা খুবই সামান্য। এই টাকা দিয়ে কোনো ছবি লাভে আসতে পারে না। এ ছাড়া হল থেকে বা বুকিং এজেন্টদের কাছ থেকে পেমেন্টের স্ট্রাকচার ভালো না। ছবিতে টাকা লগ্নিকারী অর্থাৎ প্রযোজকরা এ দেশে প্রথম প্রায়োরিটি পান না। প্রথম প্রায়োরিটি পান হল মালিকরা। তাহলে হবে কী করে।
    তাহলে এখন এর সমাধান কী?
    এর সমাধান একটাই- নতুন হল তৈরি করতে হবে। এক হাজার আসনের হল প্রয়োজন নেই। ২৫০ থেকে ৩০০ আসনের এক-একটা প্রজেকশন হল হলেই হবে। এখন অনেকেই হল তৈরির কাজে নেমেছে। স্টার সিনেপ্লেক্সের মালিক রয়েল ভাই হল তৈরি করছেন। সরকারি উদ্যোগে তৈরি হচ্ছে। বেঙ্গল ফাউন্ডেশন হল তৈরি করছে। এভাবে তৈরি হচ্ছে বলেই বলা যায়, সামনেই সিনেমার সুদিন চলে আসছে। খুব বেশি দেরি নয়। দেশে রাজনৈতিক কোনো সমস্যা না হলে আগামী পাঁচ-সাত বছরের মধ্যে দেশের চলচ্চিত্রশিল্পঅনেক পরিবর্তন হয়ে যাবে।
      আর কোনে কোন দিকে বেশি ঘাটতি আছে বলে আপনি মনে করেন?
    প্রয়োজক, ইনভেস্টার, পোস্ট প্রডাকশন-এর জন্য ভালো লোক দরকার। এখানে ট্যালেন্টের অভাব নেই। আমাদের প্রচুর ট্যালেন্ট রয়েছে। পুরনোরা একভাবে ফেল করেছে। নতুন প্রজন্ম চলে আসছে। তারা ঠিকই উতরে যাবে।
    শুনেছি আয়নাবাজি মুক্তি নিয়ে কাকরাইলে সমস্যার মুখে পড়েছিলেন। সেটা কী ধরনের?
    আমরা যখন আয়নাবাজি নিয়ে কাকরাইলে সিনেমাপাড়ায় যাই, তখন সবাই বলে ‘চঞ্চল চৌধুরীকে নিয়েছেন? আইটেম গান নাই? তাহলে চলবে না।’ এমনভাবে আমাদের নিরুৎসাহিত করেছে। কাকরাইলের কেউ ছবিটি নিতে চায়নি। তারা বলে, ‘আপনারা তো পুতলার (অ্যাওয়ার্ড) জন্য ছবি বানান।’ তারা কেউ আমাদের ছবির ওপর ভরসাই করতে পারছিল না। সবাই মাসের প্রথম দিকে ছবি মুক্তি দেয়ার চেষ্টা করে। তখন ঈদ হচ্ছে ১৩/১৪ তারিখ। আমরা এরপর ঝুঁকি নিয়ে ২৯ তারিখ মুক্তির ডেট নিই।
    এরপর?
    আমরা মোট ১৮টি সিনেমা হল পেয়েছিলাম প্রথমে। এক সপ্তাহের ব্যবধানে হল বেড়ে ৪২টি হয়। পরে ৭০টি হলে আয়নাবাজি চলে। কোনো ছবির ভালো-মন্দ অবস্থান বুঝতে এক সপ্তাহই যথেষ্ট। আমি এক মাস কাকরাইলে বসেছি।
    আপনাদের প্রচারণা কৌশলও অনেক শক্তিশালী ছিল।
    মুক্তির এক মাস আগে থেকে প্রচারণা শুরু করি। চঞ্চলকে খেলার সময় মাঠে নিয়ে গিয়েছিলাম। তখন ডিজিটাল মার্কেটিং করতে থাকলাম। ফেসবুকে ক্যাম্পেইন করলাম। ফেসবুকে ইন্টারেস্টিং বিভিন্ন পোস্ট করতে থাকি। প্রচুর পিআর নিউজ করি। এভাবে মানুষের মাঝে একটা কৌতূহল তৈরি হয় আয়নাবাজি নিয়ে।
    আয়নাবাজির সংলাপে অনেক আঞ্চলিক শব্দ ব্যবহার করা হয়েছে। আয়নাবাজির সফলতায় এরও নিশ্চয় একটা ভূমিকা আছে?
    সংলাপ করেছে আদনান আদীব খান ও অনম বিশ্বাস। আমাদের তিনজনের একটা ভালো বোঝাপড়া ছিল অনেক আগে থেকে। সংলাপগুলো আধুনিক বা কন্টেম্পোরারি করার চেষ্টা করা হয়েছিল। কিছু হিউমার দেয়ারও চেষ্টা ছিল। এ উপমহাদেশে ছবি বা নাটকের জনপ্রিয়তায় সংলাপ অনেক গুরুত্বপূর্ণ এবং শক্তিশালী ভূমিকা রাখে। বাংলাদেশের মানুষ ভিজুয়্যাল দেখার চেয়েও কানে শুনতে বেশি পছন্দ করে। জনপ্রিয় সংলাপ তারা মুখে মুখে বলে।
    আমরা কাস্টিংটাও অনেক ভেবেচিন্তে করেছি। যে চরিত্রটি যাকে দিয়ে হবে তাকেই কাস্ট করেছি। আমাদের কাছে মনে হয়েছে চঞ্চল চৌধুরী চরিত্রে নিজেকে ভাঙতে পারবে, নাবিলাকে মনে হয়েছে শিক্ষিত ও শহুরে। এমন চরিত্রই দরকার ছিল। আবার কম বয়স হলেও হবে না। ম্যাচিউরড ম্যান্টালিটির মনে হতে হবে। তাই নাবিলাকে নিয়ে নিয়েছি।
    অভিনয় ছাড়াও গল্পটি খুবই পাওয়ারফুল, আনকমন গল্প। এ ছাড়া অমিতাভের পরিচালনা খুব ভালো ছিল। ফটোগ্রাফি ভালো ছিল। প্রতিটি পয়েন্টে আমরা ভালো করেছি।
    প্রথমে কি ভেবেছিলেন আয়নাবাজি এত ব্যবসা করবে?
    বিজ্ঞাপন করার সময় আমরা জানি কোনটা মানুষ দেখবে। তাই এটুকু জানতাম যে মানুষ আয়নাবাজি দেখবে। কিন্তু এত বেশি হয়ে যাবে কেউ ভাবিনি।
    সিনেমা বানানোয় কোনো চ্যালেঞ্জ দেখেছেন?
    এ দেশে সিনেমা বানানো অনেক বড় চ্যালেঞ্জ। সিনেমা বানাতে যা যা প্রয়োজন তার কোনো কিছু তৈরি না। কোনো কিছুই ঠিক নেই। আমাদের এখানে সময় নেই। ফাইন্যান্স নেই। সিকিউরিটি নেই।
    সিনেমা বানাতে হলে বর্তমানে নতুনদের কোন বিষয়টি খেয়াল রাখতে হবে?
    আজকের পৃথিবীতে নিজেদের গল্প বলতে হবে। এখন বাংলাদেশের ৬৫ শতাংশ মানুষের বয়স ৩৫ এর নিচে। তারা ইন্টারনেটের সঙ্গে যুক্ত। বাইরের ছবি দেখে অভ্যস্ত। দেখতে ছবিটি নান্দনিক হতে হবে। প্রডাকশন ভাল হতে হবে। শিল্পীদের অভিনয় ভাল হতে হবে। পরিস্কার ছবি থাকতে হবে। লোকজনের চোখে ফাঁকি দেয়া সম্ভব না এই সময়ে। আর দিতে পারলেও তা হিট হওয়া সম্ভব না।
    এ পর্যন্ত কি কি নাটকে অভিনয় করেছেন? প্রথম অভিনয়ের কথা বলেন।
    নাটকে প্রথম অভিনয় করি মতিয়া বানু শুকু আপার দশ পর্বের নাটকে। আর বিজ্ঞাপনে প্রথম একটি অন্য এজেন্সির বিজ্ঞাপনে অভিনয় করেছিলাম। সম্ভবত ফ্রুটিকা ড্রিংকস এর বিজ্ঞাপন ছিল সেটি। পরচুলা পরে অভনয় করেছিলাম পলিটিশিয়ানের চরিত্রে।
    আপনাকে অনেক ধন্যবাদ।
    আপনাকে ও ঢাকাটাইমসকেও অনেক ধন্যবাদ।
    ঢাকাটাইমস/১৫জুন/এমইউ
 ## 2017-06-22 সরকারের প্রতি চলচ্চিত্র প্রদর্শক সমিতির আলটিমেটাম
  গ্লিটজ প্রতিবেদক,  বিডিনিউজ টোয়েন্টিফোর ডটকম
  আবারও সিনেমা হল বন্ধের হুমকি এলো। চলচ্চিত্র প্রদর্শক সমিতির সভাপতি ইফতেখার উদ্দিন নওশাদের ওপর হামলাকারীদের গ্রেফতারের দাবিতে বৃহস্পতিবার এক সংবাদ সম্মেলন ও মানববন্ধনের আয়োজন করে চলচ্চিত্র প্রদর্শক সমিতি, বুকিং এজেন্ট ও প্রযোজকরা।
  চলচ্চিত্র প্রদর্শক সমিতির সভাপতি ও মধুমিতা সিনেমা হলের মালিক ইফতেখার উদ্দিন নওশাদ বুধবার দুপুরে সেন্সরবোর্ডের সামনে চলচ্চিত্র ঐক্যজোটের নেতাকর্মীদের হাতে লাঞ্ছিত হন। নওশাদের ওপর হামলাকারীদের বিরুদ্ধে শনিবারের মধ্যে কোনো ব্যবস্থা না নেয়া হলে রোববার থেকে দেশব্যাপী সব সিনেমা হল বন্ধ থাকবে বলে ঘোষণা দিয়েছে চলচ্চিত্র প্রদর্শক সমিতি।
  আজ বৃহস্পতিবার (২২ জুন) দুপুরে রাজধানীর রিপোর্টার্স ইউনিটি মিলনায়তনে আয়োজিত সংবাদ সম্মেলনে এ আলটিমেটাম জানায় চলচ্চিত্র প্রদর্শক সমিতি। এ সময় উপস্থিত ছিলেন চলচ্চিত্র প্রদর্শক সমিতির সাধারণ সম্পাদক সৈয়দ রশীদ, সেন্সর বোর্ড সদস্য সাংবাদিক শাবান মাহমুদ, অভিনেতা নাদের চৌধুরী প্রমুখ।
  এরপর বেলা ১টার দিকে প্রেস ক্লাবের সামনে মানববন্ধন করেন তারা।
  মানববন্ধনে চলচ্চিত্র প্রদর্শক সমিতির সাধারণ সম্পাদক কাজী শোয়েব রশিদ বলেন, ‌“গতকাল দুপুরে সেন্সর বোর্ডে প্রবেশের পথে আমাদের সমিতির সভাপতি এবং সেন্সর বোর্ডের সদস্য জনাব ইফতেখার উদ্দিন নওশাদের উপর হামলা হয়েছে। যার কিছু চিত্র মিডিয়ায় প্রকাশিত হয়েছে। আঘাতপ্রাপ্ত নওশাদ সাহেবকে সেন্সর বোর্ডের সকল সম্মানিত সদস্য আহত অবস্থায় দেখেছেন। তাদের মধ্যে তথ্য ও আইন সচিবদ্বয়, স্বরাষ্ট্র মন্ত্রণালয়ের অতিরিক্ত সচিব, মাননীয় প্রধানমন্ত্রীর প্রেস সচিবও ছিলেন।”
  তিনি আরও বলেন, “আমরা এ জাতীয় নোংরা ঘটনায় বিস্মিত ও ক্ষুব্ধ। আমরা এই নগ্ন হামলার তীব্র প্রতিবাদ জানাচ্ছি এবং হামলাকারীদের অবিলম্বে গ্রেফতার করে দৃষ্টান্তমূলক শাস্তির ব্যবস্থা করার জন্য তথ্যমন্ত্রী এবং স্বরাষ্ট্র মন্ত্রীর কাছে দাবি জানাচ্ছি। আমরা দ্ব্যর্থহীন ভাষায় জানিয়ে দিতে চাই যে, হামলাকারীদের অবিলম্বে গ্রেফতার করা না হলে সিনেমা হল অনির্দিষ্টকালের জন্য বন্ধ করা ছাড়া আর কোনও উপায় থাকবে না। আমরা দেশের সকল সিনেমা হল মালিককে নিজ নিজ সিনেমা হল বন্ধের প্রস্তুতি নেওয়ার আহবান জানাচ্ছি। কঠোর আন্দোলন ছাড়া এই সব সন্ত্রাসীদের শাস্তির আওতায় আনা যাবে না।”
  সংবাদ সম্মেলনের পর স্বরাষ্ট্রমন্ত্রীর কাছে স্মারকলিপি দেয়া হয়।
  প্রসঙ্গত, যৌথ প্রযোজনার নামে প্রতারণার অভিযোগে অভিযুক্ত ‘বস টু’ ও ‘নবাব’ চলচ্চিত্র দুটি যাতে মুক্তি না পায় সে কারণে আন্দোলন করে আসছিলো চলচ্চিত্র ঐক্যজোট। ঐক্যজোটের আন্দোলনের চাপে পাল্টা আন্দোলনে নামে প্রদর্শক সমিতির একাংশ প্রযোজনা প্রতিষ্ঠান জাজ মাল্টিমিডিয়া। সম্প্রতি এক সংবাদ সম্মেলনে সমিতির সভাপতি ইফতেখার উদ্দিন নওশাদ যৌথ প্রযোজনার চলচ্চিত্র দুটির সঙ্গে তার ব্যবসায়িক সংশ্লিষ্টতার কথা জানিয়ে হুমকি দেন-চলচ্চিত্র দুটি মুক্তি না পেলে আসন্ন ঈদে হল বন্ধ করে দেবে সারাদেশের হল মালিকরা। তার দুদিনপরেই সেন্সরবোর্ডে ঐক্যজোটকর্মীদের হাতে লাঞ্চিত হলেন এ নেতা।
# Environment
